<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Légy jó mindhalálig by
Zsigmond Móricz</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i0 {
 text-indent: 0;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.summary {
/* text-align: justify;
 text-align-last: center;*/
 text-align: center;
 text-indent: 0;
 margin: auto;
 font-size: 90%;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}
/*]]>*/
</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='hu' xml:lang='hu'>Légy jó mindhalálig</span>, by Zsigmond Móricz</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: <span lang='hu' xml:lang='hu'>Légy jó mindhalálig</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Zsigmond Móricz</p>
<p style='display:block; text-indent:0; margin:1em 0'>Release Date: January 10, 2022 [eBook #67140]</p>
<p style='display:block; text-indent:0; margin:1em 0'>Language: Hungarian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Albert László from page images generously made available by the Hungarian Electronic Library</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='hu' xml:lang='hu'>LÉGY JÓ MINDHALÁLIG</span> ***</div>
<hr class="chap" />
<div class="chapter"></div>
<h1>LÉGY JÓ MINDHALÁLIG</h1>
<p class="center"><span class="caption-large">MÓRICZ ZSIGMOND
REGÉNYE</span></p>
<p>&nbsp;</p>
<p>&nbsp;</p>
<p class="center"><span class="caption-large">ATHENAEUM KIADÁSA
BUDA-PEST</span></p>
<p class="center"><span class="caption">1921</span></p>
<hr class="chap" />
<p>&nbsp;</p>
<p class="center"><i>Az író minden jogot fentart.</i></p>
<p>&nbsp;</p>
<p class="center"><span class="caption-small">10448, – Budapest, az
Athenaeum r.-t. könyvnyomdája.</span></p>
<hr class="chap" />
<div class="chapter"></div>
<p><span class="pagenum"><a name="Page_3" id=
"Page_3">-3-</a></span></p>
<h2>I. FEJEZET</h2>
<p class="summary">amelyben egy kis diák elveszíti a kalapját s
emiatt késő télig hajadon fővel jár szegényke esőben, hóban, míg
csak a közömbös világ is észre nem veszi a rendellenes
állapotot.</p>
<p>A kollégium nagy, komor, négyszögű épület. Voltaképen csak az
első része komor, a Nagytemplom felőli ősi épület, a hátulsó három
szakasz, amely úgy van építve, hogy az egész egy négyszögű udvart
zár be, inkább sivár. De a kisdiáknak elől-hátul, mindenfelől
rendkívül imponál s még bent a coetusban is állandóan valami
templomi félelmet érez, amint behallatszik, hogy kopognak a kemény
kis cipősarkak a sivatag folyosókon s hogy zúg be a százezernyi
veréb csiripelése az udvaron álló ménkő magas jegenyeakácok lombja
közül.</p>
<p>A kisdiák e percben a szoba közepén álló nagy asztal legutolsó,
legszélső fiókját kihúzva, abban kotorász. Ennek a fióknak az első
oldala zöldre van festve, mint maga az asztal. De az asztal felső
lapja már erősen meg van kopva, a fiók azonban még mindig friss
zöld s ez igen tetszik a kisdiáknak, csak azt sajnálja, hogy a fiók
régi birtokosai a kulccsal már ezt is össze-vissza
karmolászták.</p>
<p>A fiókba szép rendetlenséggel volt belegyömöszölve egy rakás
iskolai könyv és füzet. A kisdiák a Békési latin nyelvtanért nyúlt
bele, mert mennie kell a füvészkertbe latint tanulni, és pedig a
gerundiumok s gerundívumok titkos fejezetét, azonban sietve
odapillant a másik, kicsit nagyobb diákra, aki osztálytársa s
Böszörményinek híják s szintén ott van a coetusban, a szobafőnök
legszigorúbb tilalma dacára végigheverve az ágyán. Böszörményi,
úgylátszik, a <span class="pagenum"><a name="Page_4" id=
"Page_4">-4-</a></span> mennyezeten piszmogó pókot figyeli s jobb
lábát egyenletesen lógatja le az ágyról, szóval a kisdiák lopva
nehány percet mer szentelni kincsei zsugori szemléletének. Volt ott
a fiókban tudniillik egy Csokonai Vitéz Mihályról szóló könyv,
amelyet harminc krajcárért vett az antikváriusnál, akinek a
kirakatában töltötte az egész mult évet ez a könyv s ő akkor még
nem lévén bentlakos, ahányszor iskolába jött, mindig odapillantott
a kirakatba, hogy megvan-e még ez a könyv. Ez ugyan kissé túlzás,
hogy az egész mult évben, mert csak úgy májusban fedezte fel,
vagyis az év végén már, de hisz ez nem csoda, mert még eleinte
olyan kis ügyetlen fiú volt ő, hogy még gyerekszámba is alig ment.
De az első gimnázium végén már meglehetősen megemberesedett s akkor
már észrevette az antikvárium kirakatát s benne a Csokonait.</p>
<p>De csak a nyáron jutott odahaza a vakációban odáig, hogy arra
gondolt, hogy meg kellett volna venni.</p>
<p>No, erre a gondolatra aztán el volt rontva a nyara, mindennap
eszébe jutott a könyv, hogy vajjon ott van-e még a kirakatban, vagy
már megvette valaki. Még az úton is eszébe jutott, mikor jött
Debrecen felé a vonaton s kinézett az alföldi sík mezőkre, hogy
vajjon istenem, meg van-e még a Csokonai?</p>
<p>Még be sem iratkozott, csak éppen hogy elhelyezkedett a
kollégium második emeletén a 19. számú coetusban, ahol a legutolsó
ágyat kapta, azt, amelyik külön áll az ajtó mellett, mert hét ágy
lévén a szobában, három-három egymással szemben volt a főfalon, a
hetedik pedig keresztben az ajtó kisebb falán; szóval azt az ágyat,
amelyet minden diák megvetett, ő azonban ennek az ágynak különösen
s rendkívül örült, mert úgy tűnt föl neki, hogy ez az ágy olyan
mint egy önálló vár, nagyon szerette, hogy nincs a többiek közé
bedugva, hanem neki magának egészen külön fészke van. Szóval az
első délután már leszaladt Harmathy boltja elé, benézett a
kirakatba, hát uramfia, ott volt a Csokonai. Szép rózsaszínű fedele
egy kicsit megfakult a délutáni naptól és sok por telepedett rá, de
a fő, hogy megvolt s ott volt.</p>
<p>Szerette volna megvenni, de nem merte, még nem érezte magát elég
erősnek hozzá, hogy a szüleitől kapott pénzt ilyen fölösleges
valamibe ölje bele. <span class="pagenum"><a name="Page_5" id=
"Page_5">-5-</a></span></p>
<p>Hanem minduntalan leszaladt egy pillanatra a kirakat elé s
megnézte, megvan-e még.</p>
<p>Egy reggel borzasztó rémülete volt. A segédet a kirakat előtt
látta, éppen akkor nyitotta ki kulccsal a nagy üvegablakot s ő
messziről s remegve leste, hogy nem a Csokonait akarja-e
kivenni.</p>
<p>Nem vett ki semmit, hanem elkezdte az összes könyveket
összeszedni, magas oszlopba rakta s behordta őket a kirakatból.</p>
<p>Nem várhatta végig mit csinál, mert máris csengettek az első
órához, ment hát az iskolába, de a tízpercben lélekszakadva rohant
ki a kapun az antikváriushoz. Akkor már teljesen üres volt a
kirakat s tollseprővel kényelmesen sepergette a segéd a sok
piszkot.</p>
<p>Ő csak éppen odapillantott, azzal megfordult s ugyanoly gyorsan
vágtatott vissza a kollégium udvarára.</p>
<p>Egész délelőtt nem bírt figyelni, folyton azon járt az esze,
hogy mi történik azokkal a könyvekkel, amiket a segéd behurcolt.
Talán jött egy gazdag ember, meglátta a kirakatot s azt mondta: ezt
mind megveszem.</p>
<p>Elszorult a szíve, mintha meghalt volna egy testvére, vagy
valaki, akit nagyon szeretett s csak nehány nap mulva mert a
kirakat felé menni. Álmélkodva látta, hogy tele van könyvekkel a
kirakat, és pedig olyanokkal, amelyeket ő még sohasem látott.
Később, éjjel, álmatlankodva kisütötte, hogy azok a könyvek nyakán
maradtak a kis öreg Harmathynak, aki fűszerkereskedő és antikvárus
volt (mióta megvette a városi nyomda ócska szemeteit) s azóta olyan
mérgesen is szokott a boltja ajtajában ácsorogni, csak akkor lett
nyájas, ha valaki bement hozzá vásárolni, s most újakat rakott ki,
hogy hátha ezek inkább megtetszenének a jövő-menőknek. De rossz
helyen volt a bolt, arra nem szokott senki sem menni, csak
cselédlányok kannával a karjukon, meg egyik tanár, aki arrafelé
ment haza.</p>
<p>Hanem azért október közepére odáig érett lelkében az elszánt
vágy, hogy lángvörös arccal egyszer mégis bemerészkedett a boltba s
a rábámuló segédnek azt mondta, hogy: »kérem szépen, a kirakatban
láttam egy könyvet, Csokonait, ha még megvolna, tessék szíves lenni
megnézni.« <span class="pagenum"><a name="Page_6" id=
"Page_6">-6-</a></span></p>
<p>A segéd megkereste s meg is találta. Harminc krajcárt kért érte
s ő ezen nagyon elbámult, mert el volt készülve a legrosszabbra,
egy egész forintra is. Annál több pénze tudniillik nem volt.</p>
<p>Úgy futott el a könyvvel, mint a kis kutya, ha jó falatot vetnek
neki. A csontot ott rágja az asztal alatt, de ha valami igen jót
kap, akkor elfut, mert attól fél, hogy észreveszik a tévedést s
visszakéri a gazda…</p>
<p>Hát ez a könyv nem az volt, aminek ő gondolta, nem a Csokonai
versei voltak benne, hanem valami fecsegés az életéről.</p>
<p>Az első oldalán, ahogy olvasni kezdte, mindjárt olyat olvasott,
amiből egy szót sem értett: »A physiologia által ma már igazsággá
emelt ama sejtésnek, miszerint a léleknek minéműségei s ereje ép
úgy által mennek a származással együtt a gyermekekbe, mint a
testéi, a szellemi öröklésnek érdekes példája Csokonai Vitéz
Mihály.«</p>
<p>Ezt sokszor kezdte, próbálta olvasni, de nem értette.</p>
<p>Igy volt aztán az egész könyvvel, úgyhogy lassacskán nem is
tartotta sürgősnek az elolvasását, de azért nagyon boldog volt,
hogy megvette s hogy megvan, sokszor megnézte a címlapját, amelyre
fent a felső jobb sarkán ráírta erélyesen a nevét, hogy: »Nyilas
Mihály 1892.« Lent a lap alsó felén kék festékkel oda volt nyomva
egy cifra bélyeg, hogy »Spitz Ödön jogász«. Ezt könyörtelenül
tintával keresztülhúzta.</p>
<p>Rendkívüli és kimondhatatlan gyönyöröket élvezett, hogy neki van
egy saját vásárlású, igazi, vastag könyve, amire ráírta a
nevét.</p>
<p>Most már egyéb is volt a fiókban. Egyik osztálytársától megvett
egy füzetet öt krajcárért a Történelmi Arcképcsarnokból, aki
biztosan otthonról lopta el s úgy árulta tízpercben az osztályban s
megígérte, hogy többet is fog szerezni. Azt a fiút különben Kelemen
Imrének hívták s nagyon gyenge tanuló volt, az öt krajcáron rögtön
vett két almát és egy zsemlyét s azt megette az ő szeme láttára,
így hamar végzett az öt pénzzel, ellenben ő nagyszerű örömöket
érzett, hogy koronás királyok és üstökös hősök laknak a
<span class="pagenum"><a name="Page_7" id="Page_7">-7-</a></span>
fiókjában, a boldog hideglelés is utólérte, hacsak a sarkát
megpillantotta a füzetnek, s különben elhatározta, hogy le fogja
valamennyit rajzolni s e célra már vett is öt darab rajzlapot.</p>
<p>De a legújabb s legfőbb kincse ezen valamennyin túltett.</p>
<p>Ott, ahol tavaly lakott, a kistanács-utcai tanító bácsinál, a
kamarában talált egy pergamentkötésű könyvet, amelyet a gyerekek
labdának használtak. Ezt a könyvet abban a pillanatban, ahogy
meglátta, rögtön elhatározta, hogy el fogja sajátítani. Nem is a
könyvet, mert ahogy belenézett, látta, hogy valami latin s a
latinból elég volt neki az, amit az iskolában nem tudott, hanem a
fedele! A fedelét kívánta meg rettenetesen. Második, harmadik
vasárnap is elment a bácsiékhoz s egy óvatlan pillanatban győzött a
szenvedély, kiszakította nem kis munkával a könyvet a fedeléből, a
könyvet otthagyta a kamarában, de a fedelét bedugta a kabátja
alá.</p>
<p>Jóformán búcsúzás nélkül menekült a kollégiumba. Ott se mutatta
meg senkinek a világért sem, de se aludni, se tanulni nem tudott,
míg csak ötven ív papírt nem vett s elment a Darabos-utcába a
könyvkötőhöz, aki ott lakik a Csokonai szülőháza mellett s tele
köttette a pompás fedelet fehér papírral.</p>
<p>Hogy becézte aztán ezt a sárgás, finom bőrkönyvecskét! A
könyökével tisztítgatta, mert sok volt még rajta a plezúr s a föld,
labdakorából… Ebbe a könyvbe mindent bele akart írni. Még nem is
tudta, hogy mit kellene, de tele volt izgalommal s izgatottsággal,
csak a gondolatára is, hogy ezt ő mind teleírja. A gyomra mindig
idegesen remegett, a belei, valami belső láztól, ha erre a könyvre
nézett, ebbe ő valami olyan szépeket akart írni, amilyet még senki
soha… ő nem tudja, hogy mit, de nagyon szépet… Mindjárt az elejére
beírta a nevét, úgy csinálta meg ezt az első oldalt, ahogy a
könyvek címlapja szokott lenni. Címűl ezt az egyszerű szót
választotta: »Jegyzetek«. Ebbe senki sem köthet bele. Középre
megint a nevét, szépen, nagy s erélyesen megrángatott betűkkel:
»<i>Nyilas Mihály</i>«. Alul odaírta, hogy: »<i>Debrecen</i>« s ez
alá az évszámot »1892«. <span class="pagenum"><a name="Page_8" id=
"Page_8">-8-</a></span></p>
<p>De aztán napok teltek s nem írt bele semmit.</p>
<p>Félt is írni, mert hátha valaki belenéz s elolvassa…
megkritizálja… esetleg följelenti érte… esetleg ellopja… esetleg
kineveti… Máris nem volt megelégedve még ő maga sem… nem szépen
sikerült a címlap… Ahhoz képest szép, hogy ő csak második
gimnazista, de ő valami olyan szépet szeretett volna, amilyen
szépet csak álmodni lehet… Azt látta, hogy a betűi nem lettek
szebbek, mint amilyet az iskolai füzetekbe ír: pedig ő azt
gondolta, hogy ebbe a könyvbe százszor szebbet fog tudni írni… Azt
hitte, hogy ebbe a könyvbe olyan betűket ír, hogy aki meglátja,
felkiált: ejnye!…</p>
<p>Nem lett szép, csúnya lett, inkább csúnyább, mint az iskolai
írása, mert ott muszáj gondosan írni, de itt merészen akart írni s
csak olyan gyerekes firka sikerült… Kínt okozott neki ez a címlap,
nagy csalódást okozott, a saját erejéből, a képességeiből kellett
kiábrándulnia… s mégis a kín mindig örömmel vegyült, valami nagy,
nagy feladatot látott ebben a könyvben, amit meg kell, amit meg fog
oldani… egy megostromlandó vár volt ez, ami a legfőbb dicsőséget
szerzi meg, ha sikerül…</p>
<p>A Böszörményi megmozdult, erre ő lángvörös lett s odanézett.</p>
<p>Nem, nem figyelt ide, erre megnyugodott.</p>
<p>Mindjárt utána az jutott eszébe, ugyan miért maradt itt ez a
Böszörményi? a többiek lenn vannak a kollégium hátsó udvarán
labdázni, vagy kimentek a Nagyerdőre, a homokdombra. Ijedten
gondolt rá, hogy vajjon nem az ő festékjére spekulál megint?…
Tegnap vett ötért egy nagyon finom kármint Pongrácnál, talán már
észrevette s most el fogja kérni kölcsön, aztán kimázolja az
egészet, mint a multkor, s nem adja meg soha.</p>
<p>Gyorsan el akart iszkolni a latin könyvvel a füvészkertbe, de
ahogy a fiókot becsapta, Böszörményi megszólalt:</p>
<p>– Te.</p>
<p>Ijedten nézett a pajtására, annak semmi jót nem ígért az arca,
már biztos, hogy festéket akar.</p>
<p>– Mongyad csak, van festéked? – kérdezte Böszörményi.
<span class="pagenum"><a name="Page_9" id=
"Page_9">-9-</a></span></p>
<p>Annyira várta ezt a szót, hogy már nem is volt meglepetés.</p>
<p>– Milyen? – szepegte ijedten.</p>
<p>– Szépia.</p>
<p>– Szépia nincs.</p>
<p>Egy kis szünet támadt s ő már kezdett fellélekzeni, hogy ennek
csak szépia kell s más nem.</p>
<p>– Hát kárminod van?</p>
<p>– Kármin?</p>
<p>– Igen.</p>
<p>– Van, – mondta csendesen s pislogott hozzá. Már vége a
kárminnak, mert az nagyon olvad.</p>
<p>– Igazán? Van? Hisz az naccerű! – kiabálta Böszörményi.</p>
<p>Mindjárt fel is ugrott az ágyról s megállott az asztal
előtt.</p>
<p>A kicsike Nyilas Mihály, aki olyan kicsi volt az osztályban,
hogy mikor a tornában felállottak, hátulról a harmadik volt nagyság
szerint, minden további felesleges cigánykodást megelőzendő,
belenyúlt a fiókja hátuljába s elkezdte szó nélkül kikotorni a
festéket, mert azt úgy eldugta, hogy azt rajta kívül senki meg nem
találta volna, egész külön a többitől, úgy, hogy egész karral
kellett belenyúlni a fiókba, egész hátra, a balsarokba.</p>
<p>Kivette a kármint s letette az asztalra.</p>
<p>– Naccerű, – mondta újra Böszörményi, – ránézett a kárminra, jól
megnézte, hunyorítva nézte, akkor kinyújtotta kezét, körömmel
felcsípte, a tenyerébe vette, feldobta a levegőbe magasan s másik
kézzel elkapta s még egyszer azt mondta:</p>
<p>– Naccerű!</p>
<p>A kis Nyilas Mihály csak nézett a repülő kármin után, ő sohasem
merte azt feldobni, mert félt volna, hogy esetleg leesik, eltörik,
esetleg nagyon megszorítaná s az ujjához ragadna, esetleg… sok
mindentől félt volna, de legjobban attól iszonyodott, hogy egy
festéket labdának használjanak…</p>
<p>– Hol vetted? – kérdezte rém komolyan Böszörményi.</p>
<p>– Pongrácnál.</p>
<p>– Háromért? <span class="pagenum"><a name="Page_10" id=
"Page_10">-10-</a></span></p>
<p>Ez a legnagyobb sértés volt, mert háromért is lehet venni
kármint, de az egész lapos és száraz s a vak is messziről
megismeri, hogy az csak olyan háromért van, de ez olyan finom,
zsíros tapintású volt, víz se kell rá, máris olvad, odaragad az
ember ujjához, igen pompás kis kövér festék. Böszörményi a
legnagyobb szamár az osztályban, nagyon tud verekedni, úgyhogy nem
érdemes vele… Még a festéket se ismeri.</p>
<p>– Ötér, – mondta hát egyszerűen.</p>
<p>Böszörményi kinyitotta a szemét s szinte beledugta a festéket,
úgy nézte.</p>
<p>– Jó! – Jó festék, – mondta s kicsit el is pirult. – Majd veszek
én is. Most várok hazulrul pízt.</p>
<p>Evvel letette a festéket arra a helyre, ahonnan felvette. A
kicsi már örült, hogy addig visszatartja a festési szenvedélyét,
míg hazulról píz jön.</p>
<p>De Böszörményit izgatta a dolog.</p>
<p>– Baráték, ha én eccer pízt kapok hazulrul, – mondta
fennhéjázva, – akkor én veszek hat darab festéket. Nem is hatot,
tizet. Ötven krajcár árát. Isten bizony!</p>
<p>A kicsi egy kicsit elszégyelte magát, hogy ő csak egyet vett s
hogy ő nem dicsekedhetik avval, hogy majd kap otthonrul pénzt.
Pedig ennek a Böszörményinek se igen gazdagok a szülei, azt már
hallotta, mégis egyszer ő maga is látta, mikor öt koronát hozott
neki a postás; hogy másodszor mennyit kapott, azt nem tudja, nagyon
szerette volna megkérdezni, de restelte, mert még azt hinnék, hogy
kíváncsi rá.</p>
<p>Néztek hát egymásra szótalan. Akkor Böszörményi felvette a
festéket ujra az asztalról. Nemcsak úgy egyszerűen vette föl, hogy
odanyúlt volna s felveszi, hanem elébb fölibe hajolt s balszemmel
nézte, akkor a balszemét behúnyta s a jobbszemmel nézte. Úgy nézte,
mintha valami piszkot látna benne, szemetet, vagy kavicsot, vagy
szőrszálat, vagy mintha a festék vegyi összetétele nem tetszenék
neki. Akkor óvatosan a markába vette s meggörbített térdekkel az
ablakig ment vele, olyanformán, mintha a festék egy kis madár
volna, amire nagyon vigyázni kell, hogy ki ne repüljön.
<span class="pagenum"><a name="Page_11" id=
"Page_11">-11-</a></span></p>
<p>A kicsi utána pillantott, csakugyan ő is olyanforma rémülettel a
nyitott ablak felé, mintha ettől kellene félni éppen, de
Böszörményi csak nézte a festéket s az nem repült el.</p>
<p>Az ablakon besütött a délutáni nap s bejött a prepák
hegedűcincogása. A tanítóképezdészek ott laktak az alattuk levő
emeleten s mindennap olyan rettenetesen nyikorogtak a hegedűikkel,
hogy a kisdiák egész életére megútálta a hegedűszót. Most pláne
nagyon sértette a fülét a nyivákolás, hogy még a festékje is kockán
volt. Még mindig nem tudta biztosan, elveszi-e hát Böszörményi vagy
nem, de attól különösen rettegett, hogy az ablak nyitva volt.</p>
<p>– Nem rossz festék, – fordult vissza Böszörményi az ablaktól.
Jöttében feldobta újra a plafonig jobbkézzel s megint a ballal
kapta el.</p>
<p>A kicsi szerette volna azt mondani, hogy ne dobáld, de nem
szólt, mert nem szeretett verekedni, pláne nála erősebbel.</p>
<p>Különben is Böszörményi sértetlenül tette le az asztalra a
festéket.</p>
<p>– Hol vannak ezek a betyárok? – kérdezte Böszörményi.</p>
<p>A kicsi elkezdett reménykedni:</p>
<p>– Lementek labdázni a hátulsó udvarra, – mondta szolgálatkészen,
hogy talán eltereli a figyelmét a festésről.</p>
<p>– Labdázni?!</p>
<p>– Igen.</p>
<p>– Mit?</p>
<p>– Longa métát.</p>
<p>– Longa métát? – szólt Böszörményi szórakozottan, mérlegelve a
dolgot.</p>
<p>– Azt.</p>
<p>– Hm. Longa métát?… az jó… mer ahhó sok kell…</p>
<p>– Sokan lesznek, – ajánlkozott a kicsi, – mondta Sándor
Mihály.</p>
<p>Böszörményi azt felelte:</p>
<p>– Te mér nem mentél?</p>
<p>A kicsi elpirult, őt nem szokták híni, mert nem igen ügyes a
labdakapásban, hogy súlyosabb kifejezést ne használjunk.
<span class="pagenum"><a name="Page_12" id=
"Page_12">-12-</a></span></p>
<p>– Én megyek a füvészkertbe tanulni.</p>
<p>– Úgy! – szólt Böszörményi, aki úgy látszik már csak éppen
ennyit akart tudni, – én meg festeni fogok.</p>
<p>A kicsi elhallgatott, tudomásul vette, nem szólt rá semmit.
Megvolt ugyan a véleménye Böszörményi festéséről, aki inkább ezt
választja, mint a longa métát… Mert nem kell ám azt gondolni, hogy
ez a Böszörményi valami Munkácsy volt, mert ennek a festése
voltaképen egyszerű festékpocsékolásból állott. Borzasztóan
tetszett neki, hogy egy rakás tuscsészét telekeverjen különböző
színű festékkel, már ez maga kielégítette, valami vandal
gyönyörűséget adott ennek a kis fiúnak, hogy a szilárd kis
gombalakú festékeket vízzé higítsa. Már a rajzolás nem is volt
olyan fontos, mert nem festett, hanem rajzolt az ecset hegyével,
mint a ceruzával. Virágot, ahogy az elemisták szokták, cserépben,
meg zsidóorrot, jó nagy kampós orrokat, de ez mind hamar
összefolyt, akkor egy-kettőre telepaccolta a fehér papírt, ez igen,
ez hasonlított az előbbi művelethez: fehér lapokat elrondítani. A
rontás démona motoszkált az idegeiben s természetesen csak akkor
volt elemében, ha sem a festék, sem a papír nem a sajátja volt.</p>
<p>A kicsi kétségbeesetten le is mondott a festékjéről, hóna alá
szorította a latin nyelvtanát s fejébe készült nyomni a kis
kalapját.</p>
<p>Még ez a kalap megállította egy pillanatra, mielőtt feltette
volna a fejére, reménytelenül nézte meg. Ez a kalap nagy seb volt a
lelkén, nem szerette, mert hátul sörte volt hozzácsirizelve
dísznek, olyan fehér disznósörte, a vége fekete minden szálnak,
szétterítve, mint egy kis legyező. Ez nem neki való kalap volt, ez
egy olyan verekedőshöz való lett volna, aki hátracsapja a
fejebúbján s akárkinek a szemébe néz, azzal a kihívó, hetyke
pillantással, hogy: no testvér, kell egy pofon?… De ő olyan
szélesebb karimájú barna kalapot szeretett volna, felhajló szélű
komoly kis kalapot, amit jól lehúzhat a szemére s mehet magának
alatta, gondolkodva, ahogy épen jól esik. Ma különösen égette az
arcát ez a szemtelen kalap. A színe sem tetszett neki, zöld volt s
a szalag helyett vékony zsinór volt rajta, két szál s a vége
porcellánkörmöcskékbe <span class="pagenum"><a name="Page_13" id=
"Page_13">-13-</a></span> belecsinálva. Már ezeket a körmöket ugyan
ügyesen letépte róla, megpróbálta a sörtét is lefeszegetni, hátha
anélkül formásabb lenne, de ahogy alánézett, rémülten látta, hogy
ha leveszi, nagy enyvfolt marad a kalap oldalán, attól megijedt,
hogy akkor még sokkal csúfabb lesz. Most pedig azt nézte meg, mint
mindig, ahányszor föltette, hogy vajjon a sörte nagyon lekonyul-e
amiatt, hogy úgy lefeszegette…</p>
<p>Végre mégis csak a fejébe nyomta a kis kalapot, akkor
Böszörményi utána szólt:</p>
<p>– Nyilas!</p>
<p>Ő visszafordult.</p>
<p>– Hát itt hagyod?</p>
<p>Bámészan nézett rá.</p>
<p>– Hisz akkor szüret! – kiáltott fel Böszörményi s felcsípte a
festéket.</p>
<p>A kisdiák csámborogva ment ki az ajtón s egy új motoszka került
a lelkébe: nem kellett volna otthagyni!</p>
<p>A tornác nagy tágas, nyilt folyosó volt, vörös téglával volt
kirakva a talp alatt, olyan bíborvörös téglával, amilyen sehol
másutt nincsen, csak Debrecenben, náluk otthon egészen sárga
téglák, betegesen sápadt téglák vannak, ő mindig gyönyörködve,
szinte csodálkozva nézett a folyosó tégláira, mitől ilyen vörösek,
olyan sok a vérük? Nem is mert rajtuk nagyon tapodni, nagyon
ragadtak a talpra s még tíz lépés mulva is festett a cipőtalpa, ha
már le is ment róla.</p>
<p>Lenézett az udvarra, mert ezt sohasem mulasztotta el, hogy egy
pillantást ne vessen a magasból a szédítő mélységbe.</p>
<p>Az udvar közepén ott állott lent a kút, magányosan, törpe fák
alatt. Ezen a délutánon iskolai szünet volt s alig lézengett
egy-két diák itt-ott. A kút sárgaréz kereke idáig csillogott s a
hosszú sárgaréz cső is, amely a másik oldalon kinyúlik a kútból. Az
a hosszú cső mindig izgatta a fantáziáját, olyan volt ez, mint egy
hanyatt fekvő anyabárány; vagy egy tucat csöcs van rajta, s ha a
vizet húzzák s valaki a cső nyílt végét befogja tenyérrel, akkor
ezeken a likakon magasra szökik a víz. A kisdiákok ráborulnak s
ezeken át szopják a vasas ízű kútat. <span class="pagenum"><a name=
"Page_14" id="Page_14">-14-</a></span></p>
<p>Le kellett volna tagadni a festéket. Senki sem tudott róla, hogy
vett új festéket s még ha tudták volna is, olyan jól eldugta, hogy
senki se találta volna meg, s még ha megtalálta volna is, nem
szabad úgyse belenyúlni a más fiókjába, de ha belenyúl s elfesti,
akkor a szobafőnök biztosan megvéteti vele… De így, hogy ő odaadta,
most már mindegy…</p>
<p>Balra fordult el a vén kollégiumon s a sötét falépcsőkön
ugráncsolt lefelé, úgy ugrált éppen, mint a veréb egyik ágról a
másikra. Közben évődött magában s nagyon nyugtalan volt. Az első
emeleten a prepák énekterme előtt megállott s a kulcslyuk felé
bámult, nagyon szeretett volna benézni. Énekóra volt s pár
pillanatig megleste a furcsa éneket, ami bentről kiszűrődött.
Kínosan skáláztak odabent, de ő nem tudta, mi az, csak leskelődött
egy kicsit, mint az őzike, ha idegen neszt hall, kinyújtott
nyakkal, aztán odábbugrált.</p>
<p>Mikor leért a földszintre, usgyé, úgy kiszaladt a szabadba, mint
ha a madár a kalitkából szabadul.</p>
<p>Még csak egy hónapja lakik a kollégiumban, mert tavaly egy
családnál volt koszt-kvártélyra adva, de az idén megkapta az
ingyenes tápintézetet, a tandíjmentesség már tavaly is megvolt s
bejött a nagy sötét épületbe lakni, mintha a szabadból befogták
volna.</p>
<p>Különben ő rendkívül büszke volt erre a kollégiumra. Az öccsét
már Patakra vitték s őt is az a veszedelem fenyegette, hogy jövőre
odaviszik a szülei, mert az közelebb van hozzájuk. De ő már tele
volt itatva a debreceni kevélységgel s meg volt győződve, hogy
ilyen kollégium nincsen több a világon. Fölpillantott a rengeteg
magas épületre, amelynek az oszlopfői felett furcsa duzzadt fejek
voltak kőből kifaragva. Ezek a fejek is benne éltek a lelkében,
borotvált arcuk duzzadtságával, szakálluk görög kondorodásával.
Alattuk a vak hajlásban ott volt a kofa gyékénysátra. Odapillantott
a hasított hátú apró veknyikre, a pici négyes szarvú
császárzsemlyékre, a fakó almákra, de nem is gondolt semmit,
sohasem szokott ő itt vásárolni, még negyvenöt krajcárt
szorongatott a kis kattanós zárú bugyellárisában s fogalma sem volt
róla, hogy fizeti ki egy hét mulva Csigainénak a <span class=
"pagenum"><a name="Page_15" id="Page_15">-15-</a></span> hatvan
krajcárt. Ha ez eszébe jutott, csaknem meghalt a félelemtől.</p>
<p>A kert mellett bodászva ment el, minden vaspálcáját megérintette
egy ujjal s bepillantott a Nagytemplom óriás épülettömegére. A
könyvet nem kellett volna beköttetnie, amiatt nincsen most pénze.
De akkor azt gondolta magában, hogy ha azt a könyvet meg nem
csináltatja, akkor nem érdemes tovább élni, nem lehet tanulni, nem
érdemes semmit. Olyan kimondhatatlan láz vett erőt rajta, hogy nem
bírt magán uralkodni. Azt semmiség megtenni, hogy az ember egy
hónapig mindennap elmenjen a két kofa előtt s soha egyetlen szem
almát, vagy szilvát, vagy egy falat dinnyét ne egyen, sem zsemlyét,
vagy kiflit, vagy törökmézet; de hogy a maga Csittvári Krónikáját
meg ne csináltassa… az lehetetlen… Bezzeg most már, hogy közeledik
Csigainé a vasalt ruhával, most nem tudja, mit tegyen…</p>
<p>Bement a füvészkertbe, az ott van mindjárt a kollégium mellett.
Nem szép ez a füvészkert, sosem szerette. Ritkán is jön ide, mert
zavarja, hogy minden növény mellé táblácska van szúrva. Szeretné
ugyan tudni ezeknek a növényeknek a nevét, de mind latin név s egy
év alatt egyet sem tanult meg belőlük.</p>
<p>Próbált latint tanulni, de folyton Csigainé volt az eszében, a
kis csöndes, szelíd mosónő, aki olyan nesztelen és szótlan
mosollyal jön a fehérre mosott ruhákkal, s nem bírt a rendhagyó
igékkel semmire menni.</p>
<p>Hosszú fekete teológusok járkáltak hosszú léptekkel, azok is
tanultak, ilyen kis diák, pláne másodikos, nem volt egy sem a
kertben. Azok labdáztak a hátsó udvarban; ő nagyon szerencsétlennek
érezte magát, hogy neki itt kell lenni egyedül. Csupa bánattal volt
tele, nem bírt figyelni a latinra. Böszörményi nem tanul, hanem az
ő festékjét pusztítja… ezt a sebet, a tövist sem lehet feledni;
Gimesi is hűtelen, az egyetlen jó társa, aki a Péterfia-utcában
lakik, egészen kint az erdő felé, egy olyan furcsa lakásban,
amilyen nincs több a világon. A nagyanyjával lakik egy kapubolt
felett, egy olyan pici szobában, hogy csoda. Csak ők tudnak ott
lakni, mert másnak alacsony volna, de Gimesi még kisfiú, még
valamicskével <span class="pagenum"><a name="Page_16" id=
"Page_16">-16-</a></span> őnála is kisebb s vékonyabb, de nagyon
vakmerő, a fejével szokott verekedni, csak úgy fejjel, mint a
faltörőkos nekimegy akárkinek s hasba döfi a fiúkat, még a
legnagyobbak is elfutnak előle. Ez a Gimesi a nevét úgy írja
Ghimessy, de csak úgy mondják Gimesi, ez úgy benne van a lelkében,
egy pillanatig sem tud anélkül lenni, hogy ha nem gondol is rá
tisztán, de ne érezze őt, a szeretetet. Bele-belenézett a könyvbe,
s mereven magolta a következő sorokat:</p>
<div class="blockquot">
<p>A többi alakok rendesen alakúlnak az egyes időalakokból, így: a
<i>Praes. tőalaktól:</i> Ind. impf. <i>ferèbam</i>, stb., pass.
<i>ferèbar</i>, stb. Fut I. <i>feram, ferès</i>, stb., pass.
<i>ferar, ferèris</i>, stb. Coni. praes. <i>feram, feras</i>, stb.,
pass. <i>ferar, feraris</i>, stb. Gerundium G. <i>ferendi</i>, stb.
Gerundivum: <i>ferendus</i>, a, <i>um</i>, b) a Perf.,
<i>tőalaktól:</i> Ind. perf. <i>tuli, tulisti</i>, stb. plqpf.
<i>tuleram</i>, stb. fut. II. <i>tulero</i>, stb. Coni. perf.
<i>tulerim</i>, stb., plqpf. <i>tulissem</i>, stb. Inf. perf.
<i>tulisse</i>.</p>
<p>c) A <i>Sup. tőalaktól:</i> Pass. Ind. perf. praes. <i>latus, a,
um sum</i>, stb. plqpf. <i>latus, a, um eram</i>, stb…</p>
</div>
<p class="i0">szerette volna megtanulni, de nem lehetett. Tele volt
a szíve, a feje, valami nagy fájdalommal. A szüleire gondolt s a
szemébe könny jött, mert tőlük nem kérhet pénzt, mert nekik nincs,
mert ha eszébe jut, hogy ő itt a konviktusban húst eszik és jó
falatokat, otthon pedig hitvány krumplilevest esznek, nagyon
szégyelli magát s most míg a latin conjugátiót hajtogatja gépiesen,
folyton ég az arca a szégyentől, hogy azt a könyvet beköttette.
Otthon az édesanyja biztosan jól tudja, hogy neki elsején ki kell
fizetni Csigainénak hatvan krajcárt, de meg van nyugodva, hogy még
kell lenni őnála egy forintnak, vagy többnek is, mert nem tud
arról, hogy Csokonait harmincért vette és a Történelmi
Arcképcsarnokért öt krajcárt adott s a könyvpapírja benne van
tizenöt krajcárban, a kötés pedig húszban, festék és rajzpapír
tizenhárom, ez nyolcvanhárom krajcár; ha ezt nem vette volna, akkor
megvolna, akkor Csigainénak kifizethetné a hatvanat s még maradna
az a negyvenöt, ami megvan a ládában s még maradt volna almára is
huszonhárom krajcár, vagy akármire.</p>
<p>Csak a Csokonait ne vette volna… Vagy a köttetést… De a
Csokonai-könyv olyan vastag könyv, s neki még soha nem volt igazi
könyve, csak amit tavaly kapott az elsőben, vizsgán, az Ezeregyéj
jutalomkönyv, <span class="pagenum"><a name="Page_17" id=
"Page_17">-17-</a></span> de azt otthon hagyta, ezért is nagyon
sokat retteg, hogy az öccsei nem szakítják-e el s nem piszkítják-e
be, mert otthon nem lehet úgy vigyázni semmire, mert a második
öccse, Béla, egész könnyen ki tudja húzni a komót fiókját s onnan
kiveszi a könyvet, az megígéri, hogy csak szépen játszik vele, de
biztos, hogy mire hazamegy a vakációban, már egészen piszkos lesz,
a szép képeket ki fogják szakítani, mert a negyedik öccse, az még
egészen pici, az nem tud se olvasni, semmit, csak eltépni. Vagy tán
meg se lesz, mert a szomszédban lakik Kocsis Jóska, az mindent lop,
az lopta el a nagybátyjának a szerszámját is, mikor a nyáron otthon
volt a nagybátyja, akinek egy susztersághoz való olyan ügyes kis
szerszámját ellopta az a Kocsis Jóska, s amikor megismerték nála,
annak az apja, az öreg Kocsis szomszéd azt mondta, hogy »nem azé a
madár, aki elereszti, hanem aki megfogja«.</p>
<p>Ott ült a fűben, mindjárt az út mellett. A lába a kavicson volt,
de a füves szegély kicsit magasabb volt s arra ült le, mert
elfáradt a sok járkálásban.</p>
<p>De már odaadná azt a bekötött könyvet, pedig Istenem, az
mindennél becsesebb, mert a Csokonai, ha elolvassa, akkor már nem
kell annyira tovább az embernek, meg nehéz is olvasni, néhol nagyon
szép, mikor azt írja a könyv, hogy Csokonai mindig álmos volt s a
tanára megengedte neki, hogy reggel ne menjen a reggeli órára…
Igaz, a könyv írója ezért megsérti a tanárt, aki ezt megengedte
Csokonainak, de Misi nem érez együtt ebben a dologban evvel az
íróval. Egy ilyen tanárt ő is nagyon szeretne, nem azt, hogy
reggeli első órára ne kelljen menni, mert most nem kell hat órakor
senkinek iskolában lenni, csak nyolckor, hálistennek, de azért most
is sok minden van, amit egy jó tanár elengedhetne az embernek,
például a rendhagyó igéket, vagy legalább a supinum tőalakot: épen
ezt kellene most tanulnia, de nem képes figyelni rá s az órán sem
értette… Igaz, hogy az órán is folyton Csigainén járt az esze, hogy
miből fizeti ki a hatvan krajcárt, de nem is értett egy szót sem a
tanár úr magyarázatából, valamit nem hallott biztosan, lehet, hogy
akkor nem hallotta, mikor a könyvre gondolt, hogy abba bele fogja
írni a <i>Szivet</i>, <span class="pagenum"><a name="Page_18" id=
"Page_18">-18-</a></span> mert elhatározta, hogy mindennek le fogja
írni a tartalmát, amit csak olvas és most legszebb volt a Szív s
már végig is gondolta magában, hogy mi volt annak a tartalma, a
<i>kis dobos</i>… Nem, nem az tetszett neki legjobban, hanem az,
mikor az a kis fiú (a nevére sem emlékszik), de Turinban élt
Olaszországban, egy szegény embernek egy kis fia, aki éjjel, mikor
az apja lefeküdt, felkelt és helyette tovább írta a címszalagokat s
az apa reggel így szólt: »Fiam, lásd, apád még nem olyan gyenge
legény, mint gondolnád. Az éjjel is 150 darabbal írtam többet, mint
rendesen.« A fiú ezt hallva, nagyon megörült és magát még jobban
biztatta a munkára, hogy apjának örömet szerezhessen, ezután minden
éjjel felkelt és dolgozott. Az apa semmit sem vett észre, csak
egyszer így szólt: »Csodálatos, hogy egy idő óta mennyi petróleum
fogy el«. A fiú már meg akarta vallani tettét, de ekkor apja
elhallgatott és ő nem szólt semmit. Hónap végén az apa örömmel ment
haza, sőt vásárfiát is hozott, így szólította meg fiát: »Látod
fiam, én mennyit küzdök, mennyit dolgozok, hogy téged és
testvéreidet felnevelhesselek. Csak te tanulj szorgalmasan, hiszen
tudod, mennyi szükségünk van a segítségre… A fiú könnyezett és még
jobban felbiztatta magát a munkára. De ennek az éjszakázásnak
megvolt a káros következménye, ugyanis a fiú sohasem tudta magát
jól kialudni, ezért álmos volt, egész nap ásítozott, rosszkedvű
volt, sőt egy este, életében először, elaludt a tanulás mellett, az
apja felköltötte. Ezután ez igen sokszor ismétlődött, sőt később
mindennapivá lett. Az apa gyanúsan nézte fiát, nem tudta
elgondolni, hogy mi baja lehet, sokszor megintette és haragjával
fenyegette. A fiú sokszor, de sokszor feltette magában, hogy azon
az éjjel nem kél fel, de a megszokott órában úgy érezte, hogy bűnt
tesz, ha fel nem kél…</p>
<p>Nem tudta tovább elviselni e gondolatban végig elmondott mesét,
a szemébe könny gyűlt s egyszerre heves zokogásban fakadt ki.</p>
<p>Bezzeg ő rossz, haszontalan, könnyelmű fiú. Aki ahelyett, hogy
segítségére volna a szüleinek (pedig jól tudja, hogy az ő apja
százszor nehezebben keresi a kenyerét, mert nehéz fejszét kell
forgatnia <span class="pagenum"><a name="Page_19" id=
"Page_19">-19-</a></span> reggeltől estig s óriási fákat faragnia,
hogy a családjának mindennapi kenyeret megkeresse, nemcsak
lúdtollal, amely a meleg szobában, vagy a hűvösön perceg a
papiron), mégis gonosz hiúságának s vágyainak a kedvéért
elpazarolta azt a pénzt, ami rá volt bízva. Harmincöt krajcárt adni
egy üres könyvért, amiben csak tiszta papir van, mikor öt krajcár
ára papirra ugyanannyit lehetett volna írni… S nem is kellett volna
egyszerre még öt krajcár árát sem venni, csak egy krajcárért három
ívet, azt sem győzte volna teleírni egész diligencia alatt…</p>
<p>Nagy fájdalom szorította a szívét, de félt, hogy meglátják s
kíváncsiskodni fognak, mért sír, esetleg megróják, esetleg
kinevetik, esetleg feljelentik s még meg is büntetik, ha kisül,
azért felállott s elment a füvészkert hátuljába és ott a nagy
bokrok alatt elbújva akart tovább sírni. De már a mozgástól
elvesztette a síró kedvét, csak szomorú volt s elhatározta magában,
hogy legalább nagy szorgalommal teszi jóvá, amit vétkezett s abba a
könyvbe le fogja fordítani az összes mesét, ami a nyelvtan
hátuljában van… Egy másik szakaszt is fog nyitni a könyvben, abban
eredeti fogalmazványokat fog írni, ezt a szegény kis másoló
történetét is és minden könyvnek, amit olvas, ebben a részben fogja
eredeti fogalmazványban a tartalmát elmondani. Aztán egy harmadik
szakaszt is nyit a könyvben, s abban vegyes különféle jegyzeteket
fog írni. Igy legelőször a tanrendet, mert azt nem képes
megtartani, sohasem tudja, hogy holnap milyen órák lesznek… Azután
ebben fel fogja írni azt, hogy mennyi pénze van s mit vásárolt…</p>
<p>Ennél a pontnál hirtelen meghökkent, mert ha felírja, hogy
mennyi pénzzel jött el hazulról s azóta mit költött: fel kell írni
a Csokonait és az Arcképcsarnokot s a könyvet is, akkor akárki
meglátja majd, milyen könnyelmű és haszontalan volt… Ezért erről
lemondott, csak annyiban egyezett ki magával, hogy majd a jövőben:
ha valahonnan, mondjuk pénzt kapna, majd arról fog elszámolni… Ha
például otthonról küldene az édesapja, egy forintot például, azzal
már sokkal jobban fog gazdálkodni s azt csak olyanra fogja költeni,
amit szabad <span class="pagenum"><a name="Page_20" id=
"Page_20">-20-</a></span> lesz fölírni a könyvbe, mert tisztességes
kiadás lesz: például mosóné, iskolai füzet, ceruza, festék, de csak
annyi, ami éppen az iskolában valósággal szükséges, még azt is fel
fogja írni, hogy mikor vett egy ceruzát s az meddig tartott…</p>
<p>De most alattomosan az eszébe ötlött a festék, a kárminpiros,
amit azóta Böszörményi talán már mindenestől el is használt.</p>
<p>Erre borzasztó ideges lett s minden meggondolás nélkül elkezdett
hazafelé szaladni. A könyvet becsukta ott, ahol az ujját benne
tartotta, mert egész délután készenlétben volt, hogy bármely
pillanatban tanulhassa a leckét.</p>
<p>Szinte futva ment vissza ugyanazon az úton, ahol jött, most is a
Csokonai-szobor felőli kapun akart bemenni, de siettében
elfelejtette, hogy az már ilyenkor, késő délután, be van csukva.
Szinte beleütődött a nagy vaskapuba, meg kellett fordulnia vissza s
a másik kapun menni be. Körül kellett kerülnie az egész épületet,
pedig nem szeretett ilyen hosszú úton menni, mert minél hosszabb az
út, annál jobban ki van téve az ember annak, hogy valakivel
találkozik, ismerőssel, vagy osztálytárssal, aki megbámulja,
esetleg szól hozzá valamit, vagy a tanárral, aki végignézi, esetleg
azt mondja: »mit futkározol itt hiába!« Vagy nagydiákkal, aki utána
kiált: »Hé, dárdás, gyere csak, szaladj, hozzál két cigárót, itt
egy hatos, de el ne veszítsd!« Ez pedig a legrettenetesebb, mert a
nagydiák rendesen szokott az ilyen kisdiáknak a szolgálatért
valamit adni, vagy egy krajcárt cukorra, vagy valamit… vagy pláne
egy barackot: ő elájul a rettegéstől, hogy ezek közül valamelyiket
megkapja. Ha mégis úgy kerül, hogy el kell mennie valakinek, akkor
amint átadja s a pénzt visszaszámolja, már szalad is, de olyan ész
nélkül, hogy a nagydiáknak ideje se legyen még annyit se mondani,
hogy jól van.</p>
<p>De most az egyszer szerencsésen evezett végig a sok Scylla és
Charybdis között, amik fenyegethették. Csak a levéltár előtt
kellett a falhoz lapulnia. Az öreg levéltáros professzor jött ki a
vasajtón s a kulccsal kétszer ráfordította a zárat.</p>
<p>A zár hangosan csikorgott, az öreg professzor eltávozott az
ajtótól, de amint a folyosó sarkáig ért, <span class=
"pagenum"><a name="Page_21" id="Page_21">-21-</a></span> gyorsan
megfordult, visszament, megrázta az ajtót erősen, kipróbálta, hogy
nem hagyta-e nyitva. Mikor látta, hogy semmi rázásra és döngetésre
sem nyílik ki, akkor megnyugodott s szórakozott lépéseivel tovább
ment s nemsokára eltűnt a lépcsőn.</p>
<p>Ezt már jól ismerte Misi, tudta, minden diák mesélte, hogy az
öreg az első emeletről is visszafordul s újra megnézi, hogy jól
zárta-e be az ajtót, akkor lemegy, s mikor a kapun ki akar lépni az
udvarról, akkor megint megijed s visszafordul és újra felmászik a
második emeletre, hogy megbizonyosodjék felőle, vajjon nem hagyta-e
nyitva. Hallotta ezt sokszor az öreg tanárról, de még maga szemével
nem látta. Most aztán elfeledkezett festékről, mindenről s
kimondhatatlan rettegéssel ott maradt a sötét folyosón, hogy
kitapasztalja, igaz-e?</p>
<p>A lépcső tetejéről utána nézett az öreg tanárnak s a vér
megállott a testében, mikor meglátta, hogy az az első emeleti
fordulónál, ahol le kell már menni a földszint felé, pontosan az
első lépcsőről, ahogy lelépett, hopp, egy ideges kézmozdulattal
visszafordult s egyenesen felfelé indult a második emeletre.</p>
<p>Misi úgy meg volt rémülve, szinte fává lett, a lábát alig bírta
megmozdítani, mintha most kísértet támadt volna fel valósággal a
szeme előtt. De amint megmozdulni érezte a testét, uccu, el is
szaladt, mint a nyúl. Mire a professzor feljött a lépcsőn, akkorra
ő már régen kint volt a sötét folyosóból; isten őrizzen, hogy
rajtakapta volna az öreg tanár, hogy utána leskelődik, esetleg azt
hitte volna, hogy ő is csúfságból leste meg, mint a többi kisdiák,
esetleg megismerte volna s beadta volna az igazgatónak, aki úgy tud
ordítani, mint az oroszlán, isten őrizzen, hogy valaki a szemébe
kerüljön, az ő termük szemben van azzal, amelyikben az igazgató,
más néven »a vín baka« tanít s áthallatszik két bezárt ajtón át,
hogyha üvölt, olyankor a kisdiákok elkezdenek nevetni s a tanár is
nevet s kopogtatja az asztalt: »ide figyeljetek!«</p>
<p>De nem bírt mégsem a szobába menni. Ott leskelődött a sötétedő
folyosókon s óvatatlan és megfigyelhetetlen módon leste az öreg
professzort, aki valósággal feljött a földszintről másodszor is s a
kapu <span class="pagenum"><a name="Page_22" id=
"Page_22">-22-</a></span> alól harmadszor is, megnézni, hogy a
levéltár nagy vasajtaját csakugyan bezárta-e.</p>
<p>Csak mikor már végkép nem lehetett arra számítani, hogy még
egyszer vissza fog jönni, akkor ment be a coetusba.</p>
<p>Már mindenki otthon volt s előkészítették a brugót a
vacsorához.</p>
<p>A szobafőnök cigarettázott, kihajolt az ablakon s kifelé fujta a
füstöt, a kis törpe Nagy úr az asztal mellett ült és cigarettát
töltött nagy szorgalommal. Ezek ketten nyolcad-gimnázisták voltak.
A többi öt gyerek, vele együtt, második osztályos.</p>
<p>Amint belépett a coetusba, egyszerre nagy kacagás tört ki.</p>
<p>Ijedten nézett rájuk.</p>
<p>Böszörményi már nem festett, hanem a brugót, a barna
diákkenyeret majszolta s még jobban röhögött, mint a többi.</p>
<p>– Mi van a fejeden? – kiáltottak neki.</p>
<p>Ő rákvörös lett s a fejéhez kapott, már eszébe jutott, hogy a
hajába olajfaleveleket tüzdelt, egészen öntudatlanul, mikor a
phaedrusi mesék lefordításáról gondolkodott, a fehér olajfa hosszú
illatos leveleit úgy tüzögette a hajába, mint a latin költők fején
szokott rajzolva lenni.</p>
<p>De nemcsak ezért vörösödött el, hanem mert eszébe jutott, hogy
ott felejtette a kalapját a kertben.</p>
<p>Letette a könyvet az asztalra s visszaszaladt egy szó
nélkül.</p>
<p>De akármilyen sebesen szaladt, mire odaért, a füvészkert nagy
vasrácsos ajtaja már zárva volt, reszketve fogta az ajtó földig érő
vaspálcáit s kétségbeesett szorongással nézett be a kertbe. A
szeméből sűrűn ömlött a könny s ott állott sokáig. Feje fölött
csüngött a fekete vas csengőhúzó, csak meg kellett volna rántani s
akkor kijött volna valaki, kinyitja a kaput s ő bemehet megkeresni
a kalapját, de nem merte megfogni a csengőt, még a kezét sem merte
kinyújtani felé, s mikor meglátta, hogy valami kertészlegény az
úton a kapu felé közeledik, rémülten visszahúzódott, hogy meg ne
lássa s meg ne találja kérdezni, hogy mit akar. <span class=
"pagenum"><a name="Page_23" id="Page_23">-23-</a></span></p>
<p>Soká állt a kollégium sarkánál, elbujt az emlékkertben az
orgonabokrok megett s addig sírdogált, míg csak meg nem hallotta a
konviktusi csengőt.</p>
<p>Akkor a hátulsó lépcsőn felszaladt a coetusba, a fiúk már
mindnyájan lementek a vacsorára, hamar kinyitotta az ajtót, az
ajtófélre felakasztott kulccsal, gyorsan előkereste szalmakalapját,
azt a rosszat, amit már nem akart többet viselni, mert a multkor,
mikor a Nagyerdőn voltak, megázott s kajla lett. A szemébe húzta és
ész nélkül szaladt le a lépcsőn, hogy még az étterembe
bejusson.</p>
<p>Mire odaért, éppen felállottak s imádkozni kezdett az
esküdtfelügyelő, de az ajtó a nyárias meleg miatt nem volt bezárva
s neki sikerült becsúsznia. Kár is lett volna a vacsoráért, mert jó
étel volt, olyan, amit ő nagyon szeretett: köleskása tejben, sok
cukorral.</p>
<h2>II. FEJEZET</h2>
<p class="summary">amelyben a kisdiák pakkot kap hazulról, s
egyszerre nevezetes ember lesz, megszokja, hogy a szemek
ránézzenek, aztán nagy veszélybe kerül és az ösztön vakmerően
ügyessé teszi; végre pompás kondiciót kap s pénzt keres.</p>
<p>Október közepén egy szomorú és borús pénteki napon, óra közben,
mint mindennap, elszaladt a pedellushoz s megnézte a kátrányszagú
vasrácsos fekete hirdetőtáblán az érkezett levelek lajstromát.
Legnagyobb rémületére ott látta a nevét a többi közt. Ha a nevét
kimondták, vagy leírva látta, mindig szívdobogást kapott.</p>
<p>Két krajcárt kellett fizetni a pedellusnak minden levélért s
előre kikészítette a markába, mikor bement a nagy pedellusi
szobába.</p>
<p>Végignézték az összes leveleket, nem találták az övét.</p>
<p>– Hogy híják?</p>
<p>– Nyilas Mihály második gimnázium.</p>
<p>A csizmás kis pedellus a pipát a másik oldalra tolta a szájában
s még egyszer végignézte a leveleket.</p>
<p>– Óvasta odaki a nevit?</p>
<p>– Igen.</p>
<p>– Osztíg Nyilas András? <span class="pagenum"><a name="Page_24"
id="Page_24">-24-</a></span></p>
<p>– Nem András: Nyilas Mihály második gimnázium, Bé.</p>
<p>– Az a, sz ipp a nincs.</p>
<p>Egyszer csak a homlokához kap s még a kalapot is feltolja rajta,
a kis karimás kerek kalapot, amilyet a debreceni cívisek
viselnek:</p>
<p>– Nízzik csak! iszen magának nem levele van, hanem pakkja.</p>
<p>Pakkja! A kis Misinek a szívébe csapott egy újabb öröm
ijedtsége. Pakkja; Az édes anyja pakkot küld! Egész elsápadt bele,
aztán újra elpirult. Odahaza megmondta az édes anyja, hogy »fiam,
csomagot ne várj, mert én nem tudok olyan finomságokat küldeni,
mint a többi gyerekeknek a szülei, hát inkább nem küldök, minek
lássák azt mások, hogy milyen szegények vagyunk édes kis fiam«.</p>
<p>Aláírta az ívet, hogy átvette a szállítólevelet, s odaadta a két
krajcárt.</p>
<p>– Öt píz, – mondta foghegyről a pedellus.</p>
<p>De ő olyan izgatott volt, hogy nem figyelt rá.</p>
<p>– Hajja? Öt píz!</p>
<p>Csak az újabb kiáltásra figyelt, hogy ez neki szól.</p>
<p>Erre olyan zavarba jött, hogy elkezdett minden zsebében kutatni
s végre is szerencsésen kifordította az összes pénzét a földre, úgy
kellett asztal alá bujkálni érte, majd elsülyedt a szégyentől. Kint
csengettek, erre még jobban sietett s újra kipotyogtatta a markából
a harminchat krajcárját; már csak annyija volt, pedig elsején nem
fizette ki Csigainét sem.</p>
<p>Az órán már bent volt a latintanár, Gyéres tanár úr, de még a
katedrán volt s az osztálykönyvbe írta be a tananyagot.</p>
<p>Gyorsan a helyére ült.</p>
<p>– Hun voltál, – súgta a fülébe Gimesi, aki belül ült.</p>
<p>– Pakkot kaptam.</p>
<p>– Pakkot!?</p>
<p>Misi érezte, hogy Gimesi irigykedve néz rá s boldogan
mosolygott.</p>
<p>A tanár úr felállott a pódiumon s körülnézett az osztályon.</p>
<p>Ez egy feszült s kínos pillanat volt, mert most nézte ki, hogy
kit szólítson fel feleletre. Igyekezett <span class=
"pagenum"><a name="Page_25" id="Page_25">-25-</a></span> tehát
mindenki olyan közönyös és fel nem tűnő lenni, hogy valamikép ki ne
híjja a figyelmét. A diákok úgy értenek a mimikrihez, mint
semmiféle más moszat sem a természetben. Misi pláne a mindentudó és
semmire sem gondoló gyereket utánozta; isten ments, hogy meglássék
rajta a pakk boldogsága, akkor a tanár szeme most mindjárt rácsapna
s jaj.</p>
<p>Valahol egy hátulsó padban szólított ki egy gyereket a tanár s
Misi fellélegzett, most már látta, hogy meg van mentve, mert a
tanár szokása az volt, hogy egy-egy tájékára az osztálynak
rávetette magát s az egyforma tudású tanulókat leckéztette ki. Hát
most a jó tanulók megpihentek, most a gyengék fognak izzadni
máma.</p>
<p>Ez a tanár fiatal ember volt, amint lejött a katedráról,
illatszer szaga áradt utána, aztán le s föl járt a teremben,
szórakozottan, a kezét mindig letette minden lépésnél egy-egy pad
szélére, a keze nagyon erősen meg volt mosva, a körmei igen
fényesek voltak. Misi drukkolt, ha közelében volt, mert sohasem
volt biztosítva az ember, hogy meg nem szólítja azt, aki éppen a
kezeügyében van. A kézelője mindig ragyogó fehér volt s az
aranygomb csillogott benne, mindig tarka selyem nyakkendője volt,
egészen lazán kötve, de sohasem csokorra. Ez a tanár nagy gigerli
volt, a nadrágja olyan bő volt, mint a cipője hossza, s fel volt
hajtva tenyérnyi magasan, még ha sár nem volt is. Nem lehetett a
beszédére figyelni, mert minden szaván érzett, hogy nem az a
fontos, amit mond, hanem az, hogy a nadrágján gyűrődés ne legyen,
hogy a mellénye kifogástalanul símuljon, s egy porszem se szálljon
rá. A szegény kis debreceni diákok nem értették, mert a szegény
ember lukszusa az, hogy ne törődjék a ruhával, a külsővel, s
malacbátran hemperegjen a porban. Ki is csúfolták az elegáns
tanárokat, egy jó helyen fel volt írva krétával, hogy:</p>
<div class="poem">
<div class="stanza"><span class="i0">Gyéres Bátori
Sarkadi<br /></span> <span class="i0">Három büdös
gigerli<br /></span></div>
</div>
<p class="i0">Ez volt a latintanár, a számtantanár, meg a
rajztanár. Hát a latintanártól nem is latint tanult, hanem azt,
hogy tíz év mulva egyszer csak kilobbant benne is a testiség
kultusza s a Gyéres tanár csodálatos önérzete <span class=
"pagenum"><a name="Page_26" id="Page_26">-26-</a></span> és
fesztelensége tette bátorrá és biztos fellépésűvé, mikor olyan
társaságba került, ahol erre volt szükség.</p>
<p>– Hazulról kaptad? – kérdezte Gimesi.</p>
<p>– Igen.</p>
<p>Odatette elébe a szállítólevelet, amelynek már elolvasta a
szelvényén az édesanyja vékony kis dőlt betűivel az üzenetet.
Mennyire dobogott a szíve ettől az írástól, mintha valósággal látta
volna az édesanyja fehér sápadt arcát, ijesztő nagy fekete szemét.
Le is vágta hamar a szelvényt s eltette, csak akkor mutatta aztán a
sárga lapot.</p>
<p>Gimesi végigolvasta az egész szállítólevelet, »három és fél
kiló«.</p>
<p>– Mi az? – súgta most oda Orczy is, aki a másik oldalán ült.
Mert hárman ültek egy padban s mivel érdem szerint ültek, tehát
Orczy volt az első az osztályban, ő a második s Ghimessy a
harmadik. Orczy a latintanár kedvence volt, tehát most is minden
lépését leste s folyton készen volt, hogy bárki helyett tudjon
felelni. De azért megérezte, hogy itt valami történik mellette s
odahajolt hozzájuk.</p>
<p>– Pakk, – mondta Misi.</p>
<p>Orczy hallgatott, nem tudta mi az.</p>
<p>– Nyilas elemózsiát kapott hazulról, – súgta Gimesi.</p>
<p>– Ja, – mondta Orczy s látszott rajta, hogy még mindig nem tudja
mi az, mert az ő apja igen nagy úr, egész Debrecenben a legnagyobb,
persze ő meg olyan úrfi volt, hát mit tudta a kollégiumi
szokásokat, csak bejárt oda, csúfolták is eleget titokban, a háta
mögött, a bársonyruhája miatt, meg a térdnadrágja s a karcsú
lábszárai miatt, amelyeken úgy lépett, hogy minden lépésnél
meghajlott a térde, mintha ringatná magát a menéssel. Szóval
rettenetesen nagy úrfi volt s nem illett a csikó mellől beszabadult
fiúk közé.</p>
<p>Gimesi lesütötte a fejét s nagyon soká nevetett Orczyn, mert
látta, hogy ennek fogalma sincs arról, hogy mi az elemózsia. Ő
tudta már, mert neki a nagyanyja szokott pakkot kapni. Persze annál
jobban vágyott rá, hogy egyszer ő is kapjon; ezzel nagy embernek
érezte volna magát. <span class="pagenum"><a name="Page_27" id=
"Page_27">-27-</a></span></p>
<p>Óraközben aztán megbeszélték a pakkot alaposan. Mi lehet benne,
mindenki elmondta, hogy mit szeretne pakkban kapni, a hátuk mögött
két padsor tudomást vett a pakkról, s mindenki kíváncsian és
irígykedve nézte a kis Nyilas Mihályt.</p>
<p>A következő óra számtan volt, s Báthori tanár úr robogott
be.</p>
<p>Ez egy ideges, kemény legény volt, agyagsárga lobogó haja volt s
felfelé törülve viselte, szigorú villámló szeme volt s kemény ökle;
beszélték, hogy egyszer egy pedellust úgy vágott pofon, hogy
kicsuklott az állkapcsa. Ez nagyon imponált a gyerekeknek, mert a
csizmás pedellusokkal sok bajuk volt, viszont nem volt igaz. Ez a
tanár is nagyon öltözött, de legalább nem szagosította magát,
vőlegény volt s úgy csapkodta a krétát a táblához, hogy pattogott,
néha az ötödik padban ülőknek is majd kiverte a szemét a
krétadarab. Nem is sokat törődött a számtannal, eszében sem volt,
hogy a számtan törvényeit megfigyeltesse, megértesse,
megszerettesse, hogy a gyermeki lelkeket felnyissa, mint a drága
kis kapukat a tudás számára: hanem abban a pillanatban, mikor egy
gyerek csukott szemekkel állott a törtszámok előtt, kitört rajta a
düh: még ennyit se tudsz, te szamár! s zengett a négy fal. Misi
szégyelte magát a felelő helyett s úgy súgta, mondta volna neki, s
a végén kisűlt, hogy ő sem értette…</p>
<p>Aztán tizenkettőt csengettek s felszabadultan rohantak ki az
iskolából. Misi két perc mulva már fent volt a coetusban, s bár
elhatározta tízszer is, hogy senkinek sem fogja mondani, hogy
pakkot kapott, mert az édesanyja a szelvényre is ráírta, hogy »ne
dicsekedj vele, nincs mivel dicsekedni fiacskám«, mégis az volt az
első szava, hogy:</p>
<p>– Pakk!</p>
<p>– Mit?! – kiabáltak a fiúk, – pakk!?</p>
<p>– Nyilas pakkot kapott, Nyilas pakkot kapott! – kiabált
Böszörményi, – de én is fogok a napokban, már megírták otthonról,
egy egész sült libát fognak küldeni.</p>
<p>Misi szégyelte előre a pakkját, most már muszáj lesz megmutatni
s kitenni az asztalra, ahogy mások is szokták. Ő ugyan nem hagyja
magát megvendégelni <span class="pagenum"><a name="Page_28" id=
"Page_28">-28-</a></span> senkinek, de azért ő is kénytelen volt
egy pogácsát megenni, mikor a minap a szobafőnök pakkot tett ki. A
szobafőnök szokott legtöbbször pakkot kapni s már amiatt is muszáj
kitenni, nem tudja azt az édesanyja, hogy mi az: elemózsiát
kapni.</p>
<p>Csengettek a konviktusba ebédre s mindnyájan egy perc alatt
elrohantak.</p>
<p>Mikor aztán a negyed brugóval a markukban, jóllakva, csendesen
kifelé oszlottak, Sándor Mihály odaállott mellé.</p>
<p>– Voltál már a postán?</p>
<p>– Nem.</p>
<p>– Akkor nem is tudod kiváltani a pakkot.</p>
<p>– Nem?</p>
<p>– Majd én elmegyek veled.</p>
<p>Ennek nagyon megörült. Úgy mentek el ketten.</p>
<p>Két órára már itthon is voltak. De mire megjöttek, órára
csengettek s le kellett futni; a pakk ott maradt a ládáján.</p>
<p>A délutáni óra még keservesebb volt, mint a délelőtti. Először
vallás volt, aztán magyar.</p>
<p>A vallástanár nagy, kövér, fekete ember volt, a bőre olyan, mint
a kordován s igen kevés kis fekete bajusza volt. Méltóságosan
szokott bejönni, most is a hóna alatt nagy paksaméta írás volt, azt
le sem tette az asztalra, hanem megállott a tanári asztal előtt,
végignézett az osztályon s intett, hogy: üljetek le.</p>
<p>– Nahát kis fiam, mondjad csak, mi volt feladva mára? – mutatott
rá egy fiúra.</p>
<p>Az ijedten felugrott s elkezdett hebegni és habogni s kapkodta a
szókat. Pedig a vallástanár, Valkai tanár úr, nem volt emberevő,
szépen kisegítette a felelettel a gyereket: úgy-e ez volt… s
elmondta a a leckét, annak csak éppen rá kellett mondani, hogy igen
vagy nem… És az aztán lehetetlenség volt, hogy valaha egy gyerek
nemet mondott volna, mikor igent kellett mondani, mert Valkai tanár
úr úgy kérdezett, hogy: »úgy-e Jákóbnak tizenkét fia volt? nagyon
jól van«.</p>
<p>Misi még késő öregkorában is visszaemlékezett ezeknek az óráknak
az unalmára: mert ez az áldott jó ember oly halálos közönnyel
foglalkozott a tananyaggal, mintha kukoricát morzsolt volna,
szakmányba. <span class="pagenum"><a name="Page_29" id=
"Page_29">-29-</a></span> Később a kisdiák kereste, hogy hol
találta meg legelőször életében a természetfölötti dolgokra való
gondolást, de olyankor sohasem jutott eszébe sem Valkai tanár úr,
sem a többi vallástanár. Az édesanyja jutott eszébe, akivel néha
éjjel, nyáron kint ültek az eperfa alatt, összegubbaszkodva, s
várták az édesapját, aki távoli tanyákon épített, de minden éjjel
hazajött; olyankor felnéztek az égre s az édesanyja azt mondta,
hogy azok a kis csillagok épen olyan nagy világok, mint a Föld… s
azokon túl újabb csillagok vannak, meg azokon túl megint több
akkora földek s így tovább, míg el nem szédült az elgondolásában…
hogy mekkora a világ… s hogy mi minden van rajta… s fogott az
édesanyja egy kis bogarat a lábuk alatt s megnézték, milyen szép,
hogy semmiféle művész olyat csinálni nem tudna… semmiféle ember
soha… Hát ki csinálta, ki csinálta, ki találta ki… Van… de miért
van… meddig van… mi lesz aztán… mi volt azelőtt… Mikor ezekre
gondolt, mindig összegubbaszkodott egészen kicsire s a térdét
átfonta a karjával, mint azokon a csillagos éjszakákon… s ez volt
az ő vallása…</p>
<p>De mikor a hittanórákra gondolt, fáradság lepte meg és unalom,
hatodikban fekete pápaszemet kellett viselnie, mert fájt a szeme;
akkor mindig aludt a vallásórán, mert soha olyan vallástanárral nem
tudott találkozni, aki a legiszonyúbb és legizgatóbb dolgok
tárgyalásánál képes lett volna gyermeklelkét megrezdíteni…</p>
<p>– Jaj, csakhogy vége volt, – sóhajtott fel Gimesi is és ásítást
nyomott el s a szeme is könnyes volt, mikor a vallásóráról kiment a
jóságos Valkai tanár úr, aki pedig még a legemberibb volt a tanárok
közt. Ilyeneket is szokott mondani: »hol szakítottad el a
kabátodat?« Vagy, hogy, »mért nem mosod meg a nyakad?« Ez szokatlan
volt, mert a tanárok a diákok közt úgy járnak, mint felsőbb lények:
nem nevelnek, nem tanítanak, csak szerepelnek.</p>
<p>– Má megkaptad a csomagot? – kérdezte nyujtózkodva Gimesi.</p>
<p>– Meg.</p>
<p>– Meg?!… Mi van benne?</p>
<p>– Még nem bontottam fel. <span class="pagenum"><a name="Page_30"
id="Page_30">-30-</a></span></p>
<p>– Hogy néz ki?</p>
<p>– Vászonba van varrva.</p>
<p>– Vászonba? Mér nem bontottad fel?</p>
<p>– Nem vót idő, jönni kellett órára.</p>
<p>Akkor odajött hozzájuk Sándor Mihály, aki két paddal hátrább
ült, de a sor szélén, hát könnyen mozgott.</p>
<p>– Tudjátok, hogy Nyilas csomagot kapott?</p>
<p>– Komám, hogyha nekem jött vóna, akkor én nem jöttem vón órára,
hanem felbontottam vóna, – szólt Gimesi.</p>
<p>Orczy csak most jött, mert ő katholikus volt s nem volt
vallásórája s a csomag volt az első kérdése; Misi nem volt ilyen
nevezetes ember még soha, mint most.</p>
<p>A második óra magyar volt. A magyart egy fiatal segédtanár
tanította, akinek már megjelent egy-két verse egy budapesti lapban
s mindenki azt mondta róla, hogy rémnagy költő. Tulajdonkép
esküdtfelügyelő volt, vagyis végzett theológus, aki néhány órát
tanított a gimnáziumban s felügyelt a bentlakosokra. Ez a tanár
fiatal volt, még semmi bajusza se volt, de már olyan szórakozott
ember volt, amilyet sose látott életében, akárhányszor egészen
összevissza szavakat mondott s mindjárt elpirult, aztán olyan
ijedten nézett körül, mint egy megijesztett kis kutya, most, ahogy
belépett, mindenki elkezdett nevetni.</p>
<p>– Mit nevettek? – kérdezte Misi.</p>
<p>– Nem látod?</p>
<p>– Mit?</p>
<p>– Birkanyírás vót.</p>
<p>Először nem értette, aztán egyszerre neki is annyira komikusnak
tűnt fel a tanár feje, aki frissen nyírva jött a borbélytól, hogy
fuldokló kacagásban tört ki. Bedugta az öklével a száját s mikor
leültek, lehajtotta a fejét a padba s a könnye potyogott.</p>
<p>A tanár sem értette őket, de mikor rendes mozdulatával a fejéhez
nyúlt, mert minden két percben végigtúrta a haját az ujjaival, s
erre erősebb lett a nevetés: rájött. Lángvörös lett s lesütötte a
fejét s ő is elkezdett nevetni. <span class="pagenum"><a name=
"Page_31" id="Page_31">-31-</a></span></p>
<p>– Látom, hogy ezen nevetnek, – mondta magázva, – mert ő volt az
egyetlen, aki máris magázta őket. Pedig ki volt adva a tanárok
közt, hogy az ötödik gimnáziumig tegezni kell a diákokat. – Hát
kérem, de csodálkozzanak rajta, hogy megnyiratkoztam, én legjobban
szeretnék hosszú hajat viselni, egészen hosszút, de akkor
Debrecenben megbámulnának az utcán s így osztán addig halasztom a
nyiratkozást, míg egyszer csak olyan leszek, mint egy vadember, s
máma még az a pech is ért, hogy a szél elvitte a kalapomat. – Erre
még hangosabb lett a kacagás. – S míg utána szaladtam, a szél fujta
a hajam: hát szóval bementem a legelső borbélyhoz és
megnyiratkoztam; hát ez rettenetes, mit csinált velem, nagyon
megnyírt, én mindig szerettem volna neki mondani, hogy az istenért
kedves mester… de hát a borbélynak nem lehet szólni, mert még
levágja a géppel az ember fejét, nem igaz? – erre iszonyú hahota
lett. – Hát most már viselni kell így a fejemet, míg megint meg nem
nő a hajam… hiába, mindenki olyan kalappal köszön, amilyen van
neki, illetve mindenki olyan fejet hord, amilyet a borbély csinál
neki… nem igaz?</p>
<p>Rettentőeket nevettek s ez egész óra nem ért semmit, hiába
könyörgött a tanár egész megaprehendálva:</p>
<p>– De hát, az istenért, ne nevessenek, mert mindnyájuknak ötöst
írok be.</p>
<p>Ezen még jobban kacagtak, mert nincs ötös; a legrosszabb
kálkulus a négyes, de a tanár a lányiskolában is tanít s a
kislányokat ezzel szokta ijeszteni.</p>
<p>Hát ezen a napon bizony a kisdiák nem sokat tanult, de annál
nagyobb önérzetre tett szert: a pakk büszkesége dagasztotta a
szívét s még soha ilyen frissen nem ment fel a coetusba.</p>
<p>Ahogy benyitott, látja, hogy mindenki az asztal körül áll s
eszik. Gyanut fogott, nem tudta mit esznek, de megérezte, hogy baj
van.</p>
<p>Az ő csomagja fel volt bontva, azt ették.</p>
<p>Persze óriási kacagás lett az ő rovására.</p>
<p>A szobafőnök csak később jött be s szigorú lett.</p>
<p>– Ki bontotta fel?</p>
<p>Nem akadt gazdája, azt mondták, hogy mikor bejöttek, akkor már
fel volt bontva s az asztalra téve; <span class="pagenum"><a name=
"Page_32" id="Page_32">-32-</a></span> azt hitték, Misi tálalta ki,
de ez hazugság, mert Misi nem bontotta fel, ő a ládáján hagyta. Bár
bezárta volna!</p>
<p>Szégyelt szólani, csak félt, hogy valami olyan is van benne,
amit nem szabad másnak látni.</p>
<p>A levelet kereste legelébb.</p>
<p>– Itt a levél, – kiáltott fel Andrási, aki első diák létére
szintén ludas volt a dologban. Az A-istáknak nem volt második
órájuk s feljöttek a coetusba; ők hárman bontották fel, Andrási,
Böszörményi s egy 21-coetusbeli, akit Tök Marcinak csúfoltak.</p>
<p>Pogácsa volt a levélbe pakkolva, mert nem szabad levelet küldeni
a csomagban. Misi az ablakhoz sietett vele s elolvasta, közben egy
pogácsát majszolt. Mikor gyorsan végigolvasta:</p>
<p>– Hol a kenőcs, – mondta.</p>
<p>– Micsoda kenőcs?</p>
<p>– Azt írja édesanyám, hogy kenőcsöt csinált, azzal kenjem a
kezemet, ha a szél kifújja, meg a cipőmet is itassam által vele,
akkor nem járja át a víz… itt van: megírva!</p>
<p>– Kenőcs! – mondta Böszörményi sápadva, – hát az kenőcs vót?</p>
<p>– Micsoda?</p>
<p>– Hát amit kenyérre… kentetek.</p>
<p>– Ki kente?! Te kented! – szólt elvörösödve Andrási.</p>
<p>– Nézd csak, ő ette meg, oszt még ránk kenné! – kiabált Tök
Marci.</p>
<p>– Hát te nem ettél belőle? Nem te kented legjobban?</p>
<p>– Nem hát! Mer nem attál belőle, alávaló pimasz, szemtelen,
disznó, piszok gazember, nem aszontad, hogy ezt magadnak szántad! –
kiabált kivörösödve Tök Marci.</p>
<p>– Ne ordítson itt, – kiáltott rá a szobafőnök.</p>
<p>– Ha én ettem, ő is ette! Ha én ettem, ő is ette!</p>
<p>A többiek előbb elámultak, aztán rettentően kacagtak.</p>
<p>– Én azt hittem, hogy vaj.</p>
<p>– De jó, hogy nem ettem belőle, mondtam, hogy avas! Én mondtam,
hogy avas!… Büdös, azt mondtam! – kiabált Andrási. <span class=
"pagenum"><a name="Page_33" id="Page_33">-33-</a></span></p>
<p>– Büdös is vót, no!</p>
<p>– Mégis megettétek!</p>
<p>– Kicsi büdös, ale jó!</p>
<p>– Jó bendőbe jó.</p>
<p>– Most aztán mi lesz?</p>
<p>– Ki lehet rókázni.</p>
<p>Iszonyú kacagások és ökröndözések lettek. Böszörményin mindenki
nevetett, mert ő falta fel a legnagyobb részét, csak azért is, hogy
ne maradjon belőle Misinek.</p>
<p>Misi eltette a csomagot a ládába.</p>
<p>Ezen az estén nem lehetett egyébről hallani, csak a kenőcsről,
amit Böszörményi meg Tök Marci bekaptak.</p>
<p>A végén pálinkára konferáltak, s hoztak egy üveg gugyit, hogy
leöblítsék a kenőcs ízét.</p>
<p>Este Böszörményi már átkozott dühös volt s végül is
kirukkolt:</p>
<p>– Elloptátok a késemet!</p>
<p>– Ki lopta el?</p>
<p>– Itt vót az asztalon, mindenki avval ett, mit tudom én mék
vágta zsebre.</p>
<p>– Fogd be a szád.</p>
<p>– Aggyátok elő!</p>
<p>– Add elő te a kenőcsöt.</p>
<p>Mindennek ez lett a vége.</p>
<p>Még a teológusok is mind megtudták még akkor este a
konviktusban, hogy egy kisdiáknak csomagja jött s legelőször a
csizmatisztítókenőcsőt zabálták meg belőle a coetusbeliek.</p>
<p>A szobafőnök borzasztó szégyelte a dolgot s azt mondta, hogy
lemond a szobafőnökségről és kiköltözik a kollégiumból.</p>
<p>Este későn aludtak el s még mikor mindenki szunyókált is már,
akkor is megszólalt Nagy úr, a kisebbik nyolcadosztályos, aki
nagyon tréfás tudott lenni, pedig rém komoly ember volt:</p>
<p>– Mintha subickolást hallanék… valamelyiknek a hasába…</p>
<p>Böszörményi szuszogott az ágyában s viharos kacagásban törtek ki
a diákok a megjegyzésre.</p>
<p>Felverték Böszörményit, aki felállott az ágyban s a pokrócából
kötelet csavart s azzal verekedett. <span class="pagenum"><a name=
"Page_34" id="Page_34">-34-</a></span></p>
<p>– Elloptátok a késemet, alávaló tolvaj bitangok, – ordította. –
Ilyen piszok pakk, ami ez vót, ilyen kódus pakk, majd azt nézzétek
meg, amit én fogok kapni: egész sült liba lesz benne!</p>
<p>– Ebbe is vót egy kis jó kenőcs.</p>
<p>Éjfél is elmúlt, még mindig tombolt, s újra meg újra fellobbant
a kenőcs-hecc.</p>
<p>Másnap az iskolában folytatódott a dolog, a kenőcsevés híressé
lett, s Böszörményi mint egy kivert bika tombolt. A másik kettőn
nem is száradt rajta semmi, mert mindig egy bűnbak kell a világnak,
a legfeltünőbb valaki s a kisebbek elsikkadnak, eltűnnek, hogy arra
az egyre járjon a rúd, támadás és harag és nevetség.</p>
<p>A csomagban levő holmiknak olyan furcsa szaga van, »madárlátta
kenyér« mondta az édesapja, ha megjött messze útról s a
tarisznyából kenyeret vett ki: ilyen ajándékot szokott hozni s
ennél nagyobb örömet nem is adhatott volna egy apa sem a
gyermekének.</p>
<p>Mikor nem kacagtak, akkor mindig a szüleire gondolt. Az
édesanyja levelét a füvészkertben olvasta el alaposan, mert ott
legkevesebben szoktak lenni. Sírt mint a bárány, elbújva a
legtitkosabb bozótba, s mikor jól kisírta magát és haza akart
sietni, mert közeledett a délutáni iskola, egyszer csak úgy állott
meg, mintha a lába gyökeret vert volna a földben.</p>
<p>Egy fiatal legény dolgozott a virágágyban, s a fején ott
volt…</p>
<p>Igen, ott volt a fején, határozottan megismerte, az ő
kalapja.</p>
<p>Biztosan megismerte, a lehajló sertéről, meg a színéről is,
olyan zöldesszínű volt, mint mikor ő elvesztette, s vékony zsinórja
volt és nem pántlikája.</p>
<p>Soká nézte, szerette volna megszólítani, de nem merte. Az ő
fején még most is ez a rongyos szalmakalap volt s a jó kalapja itt
van egy lépésnyire, másnak a fején és hogy tönkre van már, csupa
piszok és gyűrött és mintha nem is az ő kalapja volna… S akkor
megijedt, mert hátha csakugyan nem is az ő kalapja… S nem is nem
merte azt mondani, hogy: kérem adja ide a kalapomat! <span class=
"pagenum"><a name="Page_35" id="Page_35">-35-</a></span></p>
<p>Távolról meghallotta a kollégium udvarán a csengőt és futni
kezdett, mintha rákiáltottak volna, s akkor délután olyan szomorú
volt és bánatos, mintha az egész élete nyomorult lett volna, de
senkinek sem merte megmondani, mert szégyelte, hogy olyan ügyetlen
szamár volt, hogy elveszítette a kalapját s nem akarta, hogy
kinevessék, mert biztosan kinevették volna… Mint Böszörményit a
kése miatt…</p>
<p>A Böszörményi késével viszont mi történt!</p>
<p>Mikor felment a lakásba este az óráról, éppen rakta a fűtő, a
szolga, a tüzet a kályhába; kívülről lehetett fűteni, a kulinából,
de maga a kályha, nagy vashenger, odabent volt a szobában, e körül
a kályha körül szoktak estefelé összeülni vacsoráramenés előtt s a
felnőtt diákok vendégeket is szoktak fogadni, volt egy nyolcadikos
Páncélúr, aki sokat járt Lisznyaiúrhoz, a szobafőnökhöz, meg egy
Haranghyúr nyolcadikos költő, aki verseket írt s meg is jelent a
debreceni lapokban, s az is sokszor bejött hozzájuk, most is ott
ültek a kályha körül és beszélgettek. Simonyi óbesterről mondott
Haranghyúr egy történetet, hogy a legvitézebb huszár gyerekkorába
cívisfiú volt s egyszer felment verebet szedni a veres toronyba.
Hát észreveszi, hogy kívül egy repedésbe, varjúfiók van, akkor
kidugtak egy deszkát, ő kiállott annak a végére, úgy szedte ki
lábujjhegyen a kis varjúkat a kebelébe. Azt mondják neki: adsz-e
belőle? Nem adok! Erre megharagudtak: eleresztjük a deszkát, adsz-e
belőle? Nem adok! Eleresztették, ő meg leesett a veres torony
tetejéről, akkor felugrott, elszaladt és fügét mutatott nekik:
azért se adok belőle.</p>
<p>Ez borzasztóan tetszett neki s egész elálmélkodott. Közben a
ládája rendezgetésével volt elfoglalva, az újonnan jött fehérneműit
rakta be s a csomag morzsáit seperte ki a ládából: hát amint a
többiek a kályha körül ülnek, ő pedig egyedül dolgozik a sötétben,
a kezébe akad a Böszörményi kése.</p>
<p>A szíve verése is elállott.</p>
<p>Előbb csaknem kikiabálta, hogy »megvan a kés«, aztán megijedt,
hogy Böszörményi rögtön ordítani fog, hogy: elloptad a késem, el
akartad lopni, hogy került volna máskép a ládádba! és más
efféléket. Nem szólt tehát, csak félretette a kést s a sötétben
<span class="pagenum"><a name="Page_36" id=
"Page_36">-36-</a></span> tovább moszatolt a ládában, aztán újra
meg újra megtapogatta a kést, már ráismert, ez egy halnyelű kés
volt, nagyon gyönyörű kiskés, csillogó fényes volt a nyele,
gyöngyházból volt s hal alakja, és még szeme is volt a halnak.</p>
<p>Aztán mindjárt arra gondolt, hogy úgyis megették az egész
csomagot, alig hagytak belőle neki valamit, meg hogy a kertészsegéd
is az ő kalapjában jár, ezt a kést nem is fogja visszaadni, hanem
haza fogja vinni az öccseinek megmutatni, s milyen nagyszerű lesz,
ha azok látják, hogy ő milyen kést <i>szerzett</i> Debrecenben!</p>
<p>De egészen odavolt az izgalomtól. A kést aztán eldugta a ládája
titkos fiókjába. A ládája ugyanis a nagyapja hajdani kocsiládája
volt, amivel Patakra járt diáknak, persze az édesanyjának az apja,
és ennek a ládának volt egy titkos fiókja. Le lehetett nyitni a
rendes baloldali fióknak a fenekét, mert dupla feneke volt, s abba
bele lehetett tenni a pénzt vagy kisebb tárgyakat, s úgy volt a
zárója is csinálva, hogy két pálcát kellett benne jobbra-balra
tolni s akkor kinyílt, de azt senki se ismerte volna meg, aki nem
tudta, hogy az titkos fiók. A sötétben ő ebbe a fiókba dugta be a
kést s tudta, hogy azt a fiókot nem fogja kinyitni többet, míg csak
haza nem kell menni.</p>
<p>Senki sem törődött ővele, most már be is rakta a holmikat az
ágyról a ládába, mert félt, hogy valaki megjegyzést tesz rá, hogy
mit csinál ott a sötétben.</p>
<p>Rendes szokás volt, hogy este konviktus előtt nem gyújtottak
lámpát, hanem beszélgettek úgy hat óráig, negyed hétkor szoktak
csengetni a konviktusban az első csoportnak s ők mindnyájan az
elsőbe voltak beosztva.</p>
<p>Éjszaka is sokat gondolt a késre s úgy érezte, hogy a jó Isten
csinálta az egészet, mert ennek így kellett lenni, hogy ő a sok
veszteségeért és szenvedéseért kell hogy valami ajándékot kapjon.
Nagyon boldog volt s nagyon, nagyon örült a halnyelű késnek, úgyis
hol vette azt Böszörményi, bizonyosan lopta valahol, talán az
apjától, vagy rokonától, vagy ki tudja kitől, mert ez nem
tisztakezű fiú.</p>
<p>Az iskolában is nagyon sokszor gondolt rá másnap, harmadnap, s a
láda kulcsát egy pillanatra ki <span class="pagenum"><a name=
"Page_37" id="Page_37">-37-</a></span> nem tette volna a zsebéből,
akárhányszor megrémült, ha valaki kinyitná a ládát… vajjon jól
becsukta-e? Egyszer az osztályból felszaladt tízpercben, pedig ez
tilos volt, megnézni. Már olyan volt, mint az öreg levéltárnok, nem
bízott magában, emlékezett jól, hogy már otthon is nem egyszer
elhagyott valamit, egyszer, mikor tejért volt a papéknál,
ottfelejtette a kalapját s épen ezt a szalmakalapot, amiben most
jár.</p>
<p>Október 18-án hó esett.</p>
<p>Ez a nap azért volt fontos, mert a fehérre festett nagy ablakok
rámájára fel volt írva, hogy mikor esett először hó s most is
felkarcolták rá késhegyével. Egy hét mulva elolvadt ugyan s aztán
csak későn februárban lett igazi hó, de ez fontos volt, ez a korai
hóesés.</p>
<p>Azon a napon délután ugyanis a két cserépkorsóval lement vízért.
Rendesen a hátsó udvarra volt ugyan szokás menni, mert az a kút
állítólag nem volt olyan vas-ízű s közelebb is volt néhány lépéssel
a hátsó lépcsőhöz, de Misi jobban szeretett a szép hóesésben a
tágas nagy udvaron sétálni. Valkai tanár úr ment keresztül fekete
vaskalapban, hosszú fekete kabátban az udvaron s meglátta a
szalmakalapos kisfiút.</p>
<p>– Fiacskám! Gyere csak ide, gyere csak.</p>
<p>Misi ijedten nézett rá.</p>
<p>– Miért jársz te még most is szalmakalapban?</p>
<p>Nem tudott válaszolni, csak nézett maga elé konokul.</p>
<p>– Nincsen posztókalapod?</p>
<p>Megrázta a fejét, hogy nincs.</p>
<p>– Nem is volt?</p>
<p>Intett, hogy igen.</p>
<p>– Hát hova lett? Ellopták?</p>
<p>Újra igent intett.</p>
<p>– Hm, hm.</p>
<p>Az óriási nagy ember sokáig integetett, hmgetett.</p>
<p>– Hogy is híjnak téged, fiacskám?</p>
<p>Megmondta a nevét.</p>
<p>– Hogy? Hangosabban!</p>
<p>Újra megmondta a nevét s elvörösödött, hogy a tanár úr nem
ismeri, pedig mindig jelest adott.</p>
<p>– Hányadik szobában laksz?</p>
<p>– A 19-ben. <span class="pagenum"><a name="Page_38" id=
"Page_38">-38-</a></span></p>
<p>Arra a nagy ember intett s elballagott, ő pedig dideregve, belső
láztól gyötörve elkotródott a nehéz korsókkal, amelyek csaknem
leszakították a gyenge vállát, karját. Keze szinte ráfagyott a
korsó fülére, míg felért a második emeletre. Soká huhukkolta a
körmét a gázlámpa alatt, amit most gyújtottak meg s csak aztán ment
be a szobába.</p>
<p>Somorjai Páncélúr most is ott volt mint vendég és éles
kappanhangján beszélt valamit. Ő a korsót a helyére vitte s aztán
megint az ágya mellé húzódott a jó meleg szobában és bágyadtan,
ijedt, szomorú, beteg fáradtsággal hallgatta a beszélgetéseket, míg
csak konviktusba nem kellett menni.</p>
<p>Vacsorára juhtúrós galuska volt, a többiek szidták, hogy sovány,
de ő csak azt tudta, hogy a szülei kétségbe lesznek esve a kalap
miatt.</p>
<p>Mikor felmentek újra a szobába s lámpát gyújtottak, elővették a
könyveiket s tanultak.</p>
<p>Az asztal felső végén, az ablak felől, egymással szemben ült a
két nyolcadosztályos: Lisznyaiúr, meg Nagyúr. Ez a Nagyúr egy
valódi nyomorékvállú diák volt, púpos is egy kicsit, de rémokos, a
legokosabb fiú volt az egész kollégiumban, mindig olvasott, mikor a
többi labdázott, vagy korcsolyázott, persze ő nem mehetett velük,
hát olvasott, végigfeküdt az ágyán s tanult és mindent tudott is és
tudott beszélni akármiről a világon. Ezt bámulta legjobban Misi,
mert ő is szeretett olvasni, de ő mindjárt elfelejtett mindent és
semmiről sem mert volna nyilatkozni.</p>
<p>A kisdiákok öten voltak, mind az öten második gimnázisták, még
pedig kettő A) osztálybeli, három pedig B) osztálybeli. Az A)
osztályba jártak Andrási Lázár, meg Böszörményi, ők a többiek a
B)-be.</p>
<p>Andrási Lázár erős, piros fiú volt, ez sose tanult, mégis első
volt az osztályában, olyan emlékezete volt, mint az almárium: amit
egyszer beletettek, az benne is maradt. Mindent tudott, amit
egyszer hallott s egyáltalán nem ismerte a tanulás gondjait,
akármilyen hosszú verset egyszer-kétszer elolvasott, elmondta
végig, ha vasárnap hazajöttek a templomból, a prédikációt
szóról-szóra elmondta, ebből később pap lett Szatmár megyében egy
pici faluban s még hatvan <span class="pagenum"><a name="Page_39"
id="Page_39">-39-</a></span> éves korában is el tudott mondani
hatszáz sort Ovidiusból, s ha megakadt az Iliásban, dörmögött, hogy
romlik a memóriája.</p>
<p>A kis Nyilas nem volt ilyen legény, könyvnélkülit egyáltalán nem
is bírt bevágni, nem volt képes ráerőltetni a fejét, hogy a szavak
egymásutáni sorrendjére figyeljen, egyszer később Patakon, tíz sor
volt feladva Vergiliusból s öt órán egymásután szólították ki: mind
az ötször belőtt belőle. Tanulni se szeretett, kivált, hogy ilyen
gondja volt, alig várta, hogy lefekhessen. Kilenckor csengettek az
udvaron, akkor mindenkinek le kellett feküdni s eloltani minden
lámpát.</p>
<p>Nagyon fáradt volt, azonnal elaludt, de éjféltájban egyszerre
csak felébredt: eszébe jutott a kalap s hogy azt mondta, hogy
<i>ellopták</i>.</p>
<p>Most vizsgálat lesz, minden ládát végig fognak kutatni s a
bicska!</p>
<p>Előkerül! akkor aztán vége.</p>
<p>A hideg úgy lelte, hogy vacogott a foga.</p>
<p>Csak legalább év elején el ne árulta volna, hogy néki titkos
fiókja van, de Sándor Mihálynak is ilyenféle kocsiládája van, mint
neki, az is az apjától kapta, mert az apja tanító éppen az ő
vidékükön s hencegett, hogy az ő ládája különb. Akkor ő megmutatta,
hogy neki van ám titkos fiókja is s akkor mindenki sorra kipróbálta
a titkos fiók zárját, sőt még a 21-ből is ketten átjöttek megnézni.
Akkor nagyon büszke volt rá, hogy neki ilyen híres ládája van, de
most előre látta, hogy fogják, csak úgy próbálgatásképen,
nyitogatni s kipottyan a Böszörményi bicskája!</p>
<p>Hajnal felé elszunnyadt, mikor már jól kigondolta, hogy mit kell
csinálni: reggel, hogy éppen dárdás, lemegy a reggeliért a
szobafőnöknek, mert az mindig hozat háromért paprikás szalonnát s
akkor a zsebében kiviszi a kést az utcára s be fogja dobni a
csatornába az utcai rácson, ahol a dinnyehéjat szokta leeregetni az
ősszel.</p>
<p>Mikor felkeltek, olyan fáradt volt s oly sápadt, hogy
észrevették.</p>
<p>– Mi baja magának? – mondta Nagyúr – kis Nyilas?</p>
<p>– Semmi. <span class="pagenum"><a name="Page_40" id=
"Page_40">-40-</a></span></p>
<p>– Mintha kimeszelték volna, – szólt a szobafőnökúr – mennyen az
orvoshoz.</p>
<p>– Akar elmenni? – kérdezte később – akkor csak menjen, nem
engedem, hogy itt még valami betegség legyen.</p>
<p>Ő meredt szemmel nézett maga elé.</p>
<p>– Hozzak reggelit, szobafőnökúr? – kérdezte.</p>
<p>– Ördögöt, reggelit, mennyen az orvoshoz, öltözzön fel jól és
menjen el kilenc órakor. Majd reggeliért lemegy Csicsó.</p>
<p>Látta, hogy a terve el van rontva, most csak az a kérdés, hogy
mindjárt nyolc órakor jönnek-e vizsgálatot tartani. Nem merte a
ládát magában hagyni, inkább vállalkozott rá, hogy elmegy az
orvoshoz.</p>
<p>Mikor a többiek nyolckor elmentek az iskolába, ő otthon maradt,
s most aztán hamar kivette a kést a ládafiából s a zsebébe tette.
Aztán felvette a kis téli kabátját, kendőt tett a nyakába s elment
az orvoshoz.</p>
<p>Csokonai-szobor felőli lépcsőn ment lefelé, tünődve ugráncsolt a
falépcsőkön, de milyen jó volna, ha a kést nem kellene elveszteni,
hanem el tudná dugni valahová, hogy ott megtalálja, majd ha nyáron
hazafelé megy, de hová kellene eldugni? Most egyelőre ott
szorongatta a zsebében, a markában s így ment lesütött fővel az
orvos lakásáig.</p>
<p>Az orvos egy nagyon öreg öregúr volt, méltóságos úrnak kellett
szólítani s kezet csókolni neki, olyan rózsaszínű bőre volt, mint a
csőrögefánk s olyan fehér szőre, mint a hófehér cica, csak kétféle
orvosságot szokott rendelni, vagy mandulatejet, vagy hashajtót,
Csicsó Imre a fülébe súgta, mikor iskolába ment lefelé, hogy; ha
mandulatejet ad, azt én megiszom helyetted!</p>
<p>Ez jó, ez az ajánlkozás, mert ő meg ki nem állhatta, nagyon
émelygős volt.</p>
<p>Maga sem tudta, hogy került be az alacsony szobába, a méltóságos
úr egy igen parányi házban lakott a püspöki palota mellett, de
nagyon szép bútorai s igen sok könyve volt s furcsa orvosi
szerszámok voltak a szobájában.</p>
<p>Misi bizony annyira izgatott volt, hogy alig látta a szemében
levő könnyektől, az öreg orvos megfogta <span class=
"pagenum"><a name="Page_41" id="Page_41">-41-</a></span> a
pulzusát, megnézte a nyelvét s receptet írt neki egy szó nélkül.
Megveregette az arcát s elküldte a patikába.</p>
<p>A patika ott volt szemben, a Pongrác-bolt mellett, furcsa erős
szagok voltak ott s nagy kövér gilisztacukrok, amilyeneket az ő
nagyanyja szokott hozatni Tarcalról, mikor elővette a
gilisztacsikorgás. Ő nagyon szerette ezt a búgócsigaforma cukrot,
de sokba került volna, hát csak nézte, fehér és piros cukrok
voltak. Volt ott igen apró kásaforma cukor is, ezt is igen
szerette, belül keserű volt, ezt ő sokszor kapott gépész
nagybátyjától, mert az sose vett a gyerekeknek más cukrot, azt
mondta, hogy ez egészséges. A patikában úgy ült, mint egy kis
halálraítélt, nagyon meg volt hatva attól a rendkívül erős
illattól, a templomi csendtől, a halál kapujában érezte itt magát,
a lóvasúti kocsi megérkezett a patika előtt, a lovakat kifogták,
hátrafogták s a kocsi elment, de ő még mindig nem tudta, mit
csináljon a bicskával!</p>
<p>Mikor megkapta az orvosságot, pénz nélkül, a kollégium
számlájára, akkor hazafelé indult, olyan lassan, ahogy csak
lehetett s mégsem tudott semmit kitalálni. Három olyan rácsos
csatornanyílást is talált az utcán, de nem bírta belevetni a kést,
majd valahol a kollégiumban eldugja. Mikor felfelé ment a csendes
lépcsőn, gondolta, a lépcső fagerendái közé bedugja, de aztán hogy
veszi ki?</p>
<p>Egyszer csak meglátta az első emeleten a nagy tölgyfa
szemétládát, hamar fogta a kést s egy hirtelen ötlettel
beeresztette mögé a falhoz. Csak mikor lecsúszott s odalent
koppant, akkor gondolt arra, hogy istenem, innen ki se lehet venni
többet, most már hetven esztendeig mindig ide lesz kötve a
gondolatja, hogy itt van neki egy titka, ni…</p>
<p>Bement a coetusba, szeretett volna lemenni az osztályba, mert
már nem volt olyan rosszul, de nem mert, mert ma éppen vallásóra
volt… Hát ott maradt a szobában s elővette a kanalát és bevett egy
kanállal a hashajtóból, de rossz volt, istenem. Aztán egyet
gondolt. Minden csengetéskor kiöntött egy-egy kanállal s
kilöttyintette az ablakon. Közben a Történelmi Arcképcsarnokot
olvasta. <span class="pagenum"><a name="Page_42" id=
"Page_42">-42-</a></span></p>
<p>Délben egyenként jöttek fel a diákok, legelőször az A)
osztálybeliek, aztán az ő osztálytársai. Kíváncsian vették
körül.</p>
<p>– Mit rendelt?</p>
<p>– Hashajtót.</p>
<p>– Brr, azt csak idd meg.</p>
<p>– Bevetted?</p>
<p>– Már három kanállal hiányzik.</p>
<p>Jött a szobafőnök.</p>
<p>Nagyon mogorva volt.</p>
<p>– Nyilas, kérem! Hol a maga kalapja?</p>
<p>Már látta, hogy jól nézünk ki! Hallgatott.</p>
<p>– Micsoda dolog az, hogy maga még most is szalmakalapba jár?</p>
<p>De akkor menni kellett ebédre s nem volt több szó a
kalapról.</p>
<p>Jól megebédelt s mikor felmentek, akkor azt mondja a
szobafőnök:</p>
<p>– Maga ebédelni volt?</p>
<p>– Igen.</p>
<p>– Ha hashajtót kapott, akkor minek ebédel? Nem mondta a
doktor?</p>
<p>– Nem.</p>
<p>– Akkor nem is az a baja, hanem a kalap. Az rontotta el a maga
hasát.</p>
<p>A fiúk nevettek.</p>
<p>– Hát hova lett a kalapja?</p>
<p>– Nem tudom.</p>
<p>– Nem tudom! Az öregapám se hallott ilyet, hogy valaki nem
tudja, hova lett a kalapja… Valkai szólított meg az udvaron, hogy
hol van a Nyilas kalapja… Mit tudom én, mit szólongat engem… Nem
vagyok én dajkája senkinek, ha én tudok vigyázni a kalapomra,
tudjon más is.</p>
<p>Ez a szó egészen felemberesítette a kisdiákot. Úgy érezte, hogy
a szobafőnök egészen magához valónak tekinti őt s ez rangbelit
csinált belőle. Most már nem szégyellte megmondani.</p>
<p>– A kalapomat valaki ellopta!</p>
<p>Általános csönd lett.</p>
<p>– Én loptam el? – kiáltott Böszörményi, magából kikelve. – Én?
Disznóság! ezt nem engedem <span class="pagenum"><a name="Page_43"
id="Page_43">-43-</a></span> mondani! Én nem loptam el senkinek a
kalapját! Kikérem magamnak!</p>
<p>– Én nem mondtam…</p>
<p>– Igy meggyanusítani, nézzék meg a ládámat, meg kell vizsgálni
minden ládát! – ordította, ahogy a torkán kifért.</p>
<p>A szobafőnök megsokallta.</p>
<p>– Ne ordítson itt, senki se mondta, hogy maga lopta el! Nézze
meg az ember!</p>
<p>– Tessék bebizonyítani, szobafőnökúr, – rikácsolt Böszörményi –
tessék a szemembe köpni, ha nálam megtalálják!</p>
<p>Nagy vizsgálat lett s a kisdiák dícsérte az eszét, hogy a kést
elsinkófálta, nem bánta már, ha soha többet nem látja is, csakhogy
nem volt a ládájába, tüntetően kinyitotta a titkos fiókját is, hogy
megmutassa, hogy nincs nála a saját kalapja. Mindenkinek minden
holmiját felkutatták, de a kalapot nem találták.</p>
<p>Éppen szombat volt, tehát nem volt délután tanítás, egész
délután a kalappal telt az idő s ő az ágyán sírdogált.</p>
<p>Alkonyatkor odajött hozzá Nagyúr, csak ketten voltak a
coetusban.</p>
<p>– Nézze csak, kis Nyilas, valamit akarok magának mondani.</p>
<p>Azt hitte, le akarja küldeni s szokott szolgálatkészségével
leugrott az ágyról és odasietett Nagyúr után az ablakhoz.</p>
<p>– Nézze csak, én három éve mindennap felolvasok egy vak öreg
úrnak, újságot olvasok neki délután öttől hatig s fizet érte tíz
krajcárt egy órára.</p>
<p>Nyilas várakozva nézett rá.</p>
<p>– Nekem az idén nagyon sok már a tanulnivalóm, nem volna kedve
elvállalni?</p>
<p>A kisdiák lángvörös lett s nem tudott szólani, csak intett, hogy
igen.</p>
<p>– Csak egy dolog a fontos, mindig pont ötkor kell kezdeni s pont
hatkor abbahagyni; az öreg úr nagyon pontos ember. Egy hónapban
három forint!… Elvállalja?</p>
<p>– Köszönöm szépen, Nagyúr… – s tele lett a szeme könnyel.
<span class="pagenum"><a name="Page_44" id=
"Page_44">-44-</a></span></p>
<p>– Akkor én ma már megmondom neki, hogy holnaptól kezdve maga fog
hozzá járni. Már elsején kap egy forintot.</p>
<p>– Igen.</p>
<p>Azt hitte, hogy kiszakad a szíve, úgy szétfeszíti a szűk kis
kabátot. Olyan nagy ember lett egyszerre belőle, olyan nagyon nagy,
kenyérkereső ember, hogy el kellett bujnia arra a jó helyre, hogy
kisírja magát.</p>
<h2>III. FEJEZET</h2>
<p class="summary">amelyben a kisdiák szorgalmasan dolgozik, tanul,
jelesekre felelget, két barátra tesz szert, lutrira pénzt kap,
végre nevelő lesz s olyan gazdag legény, hogy mikor az apja egy
forintot küld neki költőpénznek, ő kettőt küld vissza.</p>
<p>Az öreg urat Pósalaky úrnak hívták s a patikán túl lakott egy
nagy sárga háznak az udvarában, hátul, egy igen csínos kis
faházban.</p>
<p>A kisdiák igen szorgalmas akart lenni, azért mindjárt kezdetben
csaknem egy félórával hamarább ment el hozzá.</p>
<p>Az öreg úr egy nagy, szalmával font karosszékben ült, egészen
egyedül. A kályhában pattogott a tűz s olyan különös volt ez a vak
öreg ember, ahogy teljesen rendben, szivarozva, s lobogó tűz
mellett üldögélt. A lámpa is égett az asztalon.</p>
<p>– Jó estét kívánok.</p>
<p>– Jó estét, ki az?</p>
<p>– Én vagyok, felolvasni jöttem.</p>
<p>– No csak üljön le, fiam.</p>
<p>Leült, az újságok oda voltak rakva az asztalra.</p>
<p>– Melyiket olvassam?</p>
<p>– No még ráérünk; majd öt órakor.</p>
<p>A kisdiák elröstelte magát, mert úgy gondolta, hogy illetlenség,
amit tett. Nagyon is mohónak látszik most az öreg úr előtt. Vagy
rendetlennek, hogy ilyen össze-vissza jön. Az arca lángvörös lett s
nem mert megszólalni. Csendesen ült hát s hallgatta az óra
ketyegését.</p>
<p>A barna polituros szekrényen volt egy alabástrom lábú óra, de
nem olyan, mint tavaly Törökéknél, ahol <span class=
"pagenum"><a name="Page_45" id="Page_45">-45-</a></span> a mult
évben lakott. Ott egy aranyhuszár lovagolt az óra tetején s az
egész üvegburával volt leborítva, itt nem volt üvegfedele az
órának, s fent fekete homlokzata volt, mint a tankönyvben a görög
templomoknak: ezt sokkal urasabbnak találta s különben is
Törökéknél el volt törve az üvegborító s papirral volt
beragasztva.</p>
<p>Az óra lassan pengette a másodperceket s ő szinte számolta.
Rettenetes sokáig tartott, míg tovább lépett a mutató s az öreg úr
nem szólt egy szót sem. Valamin gondolkozhatott, oly nyugodtan
ült.</p>
<p>No, volt ideje jól megnézni, egészen piros öreg úr volt, nem is
lehetett nagyon öreg, vastag bajusza volt, olyan, mint mikor télen
ráfagy a zuzmara a rozmaringra, dús és lobogó, nagyon gyönyörű
fehér bajusz. Egészséges és derült ember volt s oly tisztán nézett
kék szemével, hogy az ember zavarban volt előtte, nem hitte volna
az ember, hogy nem lát, ha a homlokán nem lett volna egy
félköralakú zöld selyem ellenző.</p>
<p>Nagyon szeretett volna valamit mondani neki, de nem tudta, mit
mondjon.</p>
<p>Egyszer aztán megszólalt.</p>
<p>– Nálunk nincs ilyen korán hó.</p>
<p>Az öreg úr nem felelt.</p>
<p>Erre ő megint elcsüggedt: de hogy meri ő megzavarni ennek az
öreg úrnak a nyugalmát, ki tudja, mire gondol. És ilyen csacsiságot
mondani. Bánja is azt az öreg úr, hogy őnáluk mikor van hó: itt
most van.</p>
<p>Szerette volna visszaszívni, szerette volna, ha nem mondta
volna. Izgett-mozgott s harapdálta a száját.</p>
<p>Aztán szerette volna megkérdezni, hogy igazán nem lát-e Pósalaky
úr? A világosságot sem látja? Azt sem tudja, mikor jött fel a nap s
mikor lett este?</p>
<p>De az öreg úr csak szivarozott, igen lassan, igen kényelmesen,
testes öreg ember volt, éppen betöltötte a karosszéket, a keze is
puha és rózsaszínű volt, az arca frissen borotválva s majd
kicsattant az egészségtől s olyan derült volt s olyan kellemes, a
szája mindig mosolygott egy kicsit.</p>
<p>Igy telt el egy negyedóra. <span class="pagenum"><a name=
"Page_46" id="Page_46">-46-</a></span></p>
<p>Az óra elkezdett ütni. Először hármat ütött lassan, magas, zengő
hangon, aztán újra négyet vastagabban és gyorsabban, huncutul,
mintha nevetett volna őrajta.</p>
<p>Akkor megint magában maradt, újra nem volt többet semmi nesz s
újra csak az egyes percpendüléseket figyelte.</p>
<p>Végre belenézett az újságba. Csak félt, hogy az öreg úr mégis
lát valamit s akkor azt hiszi, hogy ő olvasgatni jön ide. Hát csak
a lap címét olvasta s a vezércikknek az elejét, ami fent volt.
Mikor elolvasta, szeretett volna tovább fordítani, mert az újság
kettőbe volt hajtva, de félt, hogy a papirsusogásra figyelmes lesz
az öreg úr, tehát átugrott a második hasábra s ott folytatta. A
cikkben arról volt szó, hogy a lóvasutat mindenütt át fogják
alakítani kisgőzösre s ebben nagy érdeme van a polgármesternek, aki
a város fejlesztésére oly sokat tett már eddig is, hogy hozzá
hasonló polgármestere még nem volt soha Debrecennek.</p>
<p>Ez érdekes volt, mert igen tisztelte a jeles embereket;
hallotta, hogy Pósalaky úr városi tanácsnok volt, míg meg nem
vakult, s szerette volna megkérdezni, hogy mikor építették az első
kisvasutat, hát az első lóvasutat, hát azelőtt mi volt Debrecenben,
mikor lóvasút se volt. Éppen a patikából nézte, hogy a lóvasút csak
a Bikáig jön, itt a lovat kifogják s a kocsi hátához ragasztják s
akkor megint felmegy a kalauz a hátulsó bakra, tülköl egy
réztrombitával és gyű, elindul a kis lóvasút. A kisvasút pedig a
Nagyerdőig megy, de ő még nem ült rajta, mert fizetni kell érte s
ezért az állomásról is gyalog jött be a pakkjával; meg a Nagyerdőre
is gyalog ment ki a fiúkkal vackort szedni; de nagyon szeretne
egyszer felülni rá, az nagyon finom volna, uras.</p>
<p>Egész megijedt, hogy odakint hirtelen a Nagytemplom órája ütni
kezdett. Lassan ütött, méltóságosan, az óraütő, mint egy
nagykalapács, jól ráütött a harangra s olyan messze volt egymástól
két ütés, hogy gyorsan ötig tudott számolni két ütés közt. Aztán a
nagyharangot kezdte kongatni s azon is kiverte az ötöt s oly közel
hallatszott, mintha csak beszólt <span class="pagenum"><a name=
"Page_47" id="Page_47">-47-</a></span> volna az ablakon, hogy: no,
most kellett volna jönni, ipse!</p>
<p>Ezen a szobai kis alabástrom óra elnevette magát s egy-kettő, el
kezdte verni zengő vékony hangján ő is az órát, előbb négyet,
vékony, kacagó magas hangon, aztán ráhuhogott gyorsan, vastagon
ötöt.</p>
<p>Akkor ő bátran felvette az újságot s elolvasta a vezércikk
címét:</p>
<p>– <i>Debrecen jövője</i>. Most, mikor városunk óriási léptekkel
halad előre a modern csinosodás útján, legújabban is határozatba
vétetett, hogy a város területén még fennálló két lóvasúti
vonal…</p>
<p>Gyorsan, gyorsan, olyan gyorsan olvasta, hogy míg az elébb
értette s foglalkozott gondolatban vele, most már egy szó sem
hatolt be az elméjébe, csak olvasta a szavakat, tisztán és
értelmesen, a szája mozgására figyelt, hogy a hangok össze ne
folyjanak s érezte, hogy a magas és mély hangoktól hogy rángatódzik
az ajka, mert egész lelkét beletette, hogy minden szó oly
tökéletesen legyen kimondva, hogy no…</p>
<p>Csakúgy repült a sorokon. Egyik cím után jött a másik. Mikor
valamit nem akart hallani az öreg úr, akkor azt mondta:</p>
<p>– Ugorgyunk!</p>
<p>Akkor azt átugrotta. De a címeket mind el kellett olvasnia,
egyet sem volt szabad kihagynia, még a legkisebb hírecske címét
sem, de persze a legtöbb után: »ugorgyunk« volt az utasítás.</p>
<p>Mikor hatot ütött, éppen a közepén volt egy cikknek, ami
érdekelte:</p>
<p>Az erdei kaszálókról volt szó, hogy a debreceni erdőkben tízezer
hold szántóföld van: »Itt roskadozó, ideiglenes épületekkel
beépítve, szélhordó homokdombok, majd vizenyős lapályokon küzd a
gazda a természettel, hogy kierőszakolja egyik évben a rozsot,
másikban a tengerit. A körülálló százados tölgyek siratni látszanak
elpusztult társaikat és búsan néznek le a ritka rozs és vékony
szárú tengerire, mely legtöbb helyen csak teng-leng. Nem is annyira
a szántás-vetés, mint inkább a takarmánytermelés teszi oly féltett
kinccsé e részeket a gazdák előtt. A kaszálókban nyert takarmány az
időnként idehajtott jószággal felétettetik, mert annak a
elszállítása borzasztó igaerőbe <span class="pagenum"><a name=
"Page_48" id="Page_48">-48-</a></span> kerülne, úgy hogy a
szállítási költség gyakran többe kerülne, mint a megtermett
takarmány«.</p>
<p>Az óra éppen itt ütött s az öreg megszólalt:</p>
<p>– No hagy maraggyik hónapra is.</p>
<p>Letette az újságot s felállott.</p>
<p>Észrevette, hogy az öreg úrnak megmozdult a szája s szólni akar.
Elvörösödött, mert gondolta, hogy most azt fogja mondani, hogy
többet ne jöjjön olyan hamar, de nem azt mondta, hanem ezt:</p>
<p>– Hát… itt se esik ilyen hamar hó minden esztendőben!… Nem is
tudok visszaemlíkezni, hogy mék esztendőbe vót, mikor október 18-án
má megjött a hó…</p>
<p>Ő nem felelt, állott egy darabig, de az öreg úr befejezte a
beszédét s nem látszott rajta, hogy még folytatni akarná, hát
elköszönt:</p>
<p>– Jó éccakát kívánok.</p>
<p>Az öreg úr barátságosan bólintott:</p>
<p>– Jó iccakát.</p>
<p>Kint szél kotorta a havat a szemébe. Lehúzta a nyakát s futva
ment végig az udvaron. Mindig félt, hogy nincs-e itt valami kutya.
A kutyát nem szerette, mert a falujukban sok kutya van s mind
mérges, már kétszer meg is harapta a kutya, mikor tejért járt.</p>
<p>A kollégiumban aztán megmenekült a széltől. Nemsokára menni
kellett a vacsorára, most megint köles volt cukorral, ez neki
nagyon kedvenc étele volt, de a fiúk rém dühösek voltak, azt
mondták, hogy ezt mind a falhoz kellene csapkodni, egy azt mondta:
»a szakácsné kípibe; az igen!«</p>
<p>Este a lámpa mellett ültek s tanultak, de neki folyton az jutott
eszébe, hogy a Nagyerdőn a százados tölgyek búsan nézik a
vékonyszárú kukoricát meg a sovány gabonát és szomorúan csóválják a
fejüket, hogy az ő jó társaikat ezek miatt kivágják… Kint ordított
a szél s verte az ablakokat, meg a tetőn a csatornát, de a kályha
forró volt s a szobában álmosító meleg.</p>
<p>Mióta pakkot kapott, egy kicsit emberebb volt a többiek közt.
Már ugyan csak veszekedéskor kenték a Böszörményi szemébe a
kenőcsöt s így ő is közömbösebb lett, a károsult, de azért nem volt
annyira idegen a fiúk közt, mint azelőtt, egyszer labdázni is
<span class="pagenum"><a name="Page_49" id=
"Page_49">-49-</a></span> bevették, és nem is volt olyan ügyetlen,
mint előre gondolta, de persze most a rossz idők miatt már nem lesz
többet labdázás, csak tavasszal.</p>
<p>Ezek azért szép napok voltak. Kalapot is kapott otthonról, egy
kis barnát, széles karimájút s szalag volt rajta és nem sörte meg
köröm, ez tetszett neki, ez olyan kalap, diáknak való, komoly
embernek, ez senkinek sem tűnik a szemébe. De az édesanyja levelén
most is sokat sírt, mint mindig, ha már meglátta, elfacsarodott a
szíve s maga sem tudta, mi történik vele.</p>
<p>Az iskolában mindennap felelt mostanában s olyan jól tudott
felelni, mindent értett s a tanárok mind meg voltak elégedve
vele.</p>
<p>Az öreg úrhoz sose ment többet olyan korán, a sárga ház előtt
ácsorgott addig, amíg a Nagytemplom órája ütni nem kezdett.
Kitapasztalta, hogy a Nagytemplom órája öt perccel az ütés előtt
már egyet kicsit kondít, akkor ő szépen bement az udvarra, mire
beért, az óra verni kezdett s mikor a székbe leült, akkor az
alabástrom lábú is hozzáfogott a kacagó csengetéshez.</p>
<p>Egy nap Orczy azt mondta neki:</p>
<p>– Te Nyilas, azt mondta a mamám, hogy ma szombat van, hívjalak
meg: gyere el hozzánk.</p>
<p>– Én?</p>
<p>– Igen.</p>
<p>– Minek?</p>
<p>– Hát csak.</p>
<p>– De minek?</p>
<p>Orczy nevetett.</p>
<p>– Látogatás. Eljössz?</p>
<p>Nem bírt magához térni a meglepetéstől. Már második esztendeje
ülnek egymás mellett s még sohasem hívta meg senki. Csak Gimesinél
volt többször, kivált tavaly.</p>
<p>Orczy első volt az osztályban. És ő ahhoz volt szokva otthon,
hogy a második mindig vakon engedelmeskedjék az elsőbbnek. Ő volt a
legnagyobb, neki minden öccsének szót kellett fogadnia, de már a
kisebb testvérének ő nem fogadott volna szót. Orczy előtte volt
eggyel. Igaz, hogy igazságtalanul, mert neki jobb kalkulusa volt
eggyel, a szépírásból neki jelese volt, s Orczynak csak 2-ese.
Tornából mind a kettőjüknek <span class="pagenum"><a name="Page_50"
id="Page_50">-50-</a></span> hármasuk volt, a többi mindeniknél
egyes volt. De a fiúk mondták, hogy nem járja, hogy Orczy az első,
mikor neki szépírásból kettese van. Ő azonban nem bánta, hogy Orczy
az első, mert Orczy kedvence volt a latintanárnak és igazán többet
tudott nála sok mindent. Például egyszer az volt a latin leckében,
hogy Julius Caesar. Gyéres tanár úr kérdezte, ki volt az a Julius
Caesar, ki hallott már róla? Senki sem tudta, s akkor Orczy
felállott s megmondta: az egy színdarab volt, amit ő is látott
Budapesten és Julius Caesart megölték.</p>
<p>– Ki ölte meg?</p>
<p>Azt már Orczy is elfelejtette.</p>
<p>– No jól van, ülj le – mondta mosolyogva a tanár s megveregette
az Orczy arcát.</p>
<p>Ez nagyon imponált Nyilasnak és Orczy sok ilyet tudott. Majdnem
minden órán megmondott valamit, amit ők nem tudtak. Igaz, hogy nem
volt nagy magoló, de hát ő se volt, ő nagyon jól tudta, hogy érdem
szerint egyikük sem ül itt jogosan, mert a legjobb az osztályban K.
Sánta, a negyedik. Ez egy csizmás fiú volt, az apja, azt mondják,
favágó, nagyon szótalan fiú, debreceni: ez mindent tud. Persze,
csak azt, ami lecke volt már, ennél ő is sokkal többet tud
olyanokat, amiről még nem tanultak az iskolában, mert ő az
édesanyjától sokat tanult. De a conjugatiót senki sem tudta az
osztályban csak K. Sánta. És mégis csak negyedik, mert
igazságtalanul két kettese van. Gimesi is jól tud azért, csak
minden füzete maszatos, meg folyton faricskál és nem figyel, mikor
leckéztetnek a tanárok s ha váratlanul szólítják fel, igen ritkán
tudja, hogy miről folyik a tanítás, de ha újra felteszik a kérdést,
akkor aztán jól felel!</p>
<p>A kis Nyilas odahajolt Gimesihez óra alatt.</p>
<p>– Majd mondok valamit.</p>
<p>– Mit?</p>
<p>– Majd megmondom.</p>
<p>Mikor vége volt az órának, tizenkettő volt, Orczy már bepakolta
a könyveit fekete viaszkosvászonba és átkötötte sárga szíjjal,
amelynek acélnikli fogója is volt s felvette a télikabátját, közben
feléje hajlott, úgy hogy a derekát is meghajtotta s azt mondta:</p>
<p>– Elvárlak. <span class="pagenum"><a name="Page_51" id=
"Page_51">-51-</a></span></p>
<p>A kis Nyilas nem felelt, mert sértette, hogy ilyen finom szót
mondott: »elvárlak!« Ő ezt nem tudta volna kimondani. Mi az, hogy:
elvárlak.</p>
<p>– No hát mit akarsz, – mondta Gimesi s közönséges szíjjal
kötözte össze a könyveit.</p>
<p>– Te.</p>
<p>– No.</p>
<p>– Orczy engem meghijt.</p>
<p>– Hozzájuk?</p>
<p>– Igen.</p>
<p>– Ejha.</p>
<p>– Tégedet nem?</p>
<p>– Nem.</p>
<p>– Akkor én se megyek.</p>
<p>Gimesi hallgatott. Aztán csillogó szemmel nézett Nyilasra, a
szeme nedves volt.</p>
<p>– Azér ne legyél marha.</p>
<p>– Nem megyek.</p>
<p>– Te vadszamár, – mondta Gimesi s fejjel mellbe taszította
Nyilast. Mert ez volt az ő szokása, mindig fejjel verekedett.</p>
<p>Nyilas hátraesett a padba s tiszta szívből kacagott.</p>
<p>A fiúk tolongva mentek ki az ajtón s őneki a könyve kihullott a
kezéből a pad alá. Mert neki se szíja nem volt, sem
viaszkosvászonja, ő csak úgy a markában vitte. Gimesi mindig
elkésve pakolt és csak úgy nagyjából, nem olyan gondosan, mint
Orczy.</p>
<p>– Nem is megyek, – mondta neki feltápászkodva.</p>
<p>Gimesi a vállát rángatta.</p>
<p>– Ha ojan buta vagy!…</p>
<p>Akkor visszajött az ajtón futva kipirulva Orczy.</p>
<p>– Nyilas!</p>
<p>Ijedten nézett rá s lángvörös lett, azt hitte, Orczy már tudja,
hogy ő nem akar elmenni hozzájuk.</p>
<p>– Gyere csak.</p>
<p>Félrehúzta a falhoz és suttogva kezdett beszélni.</p>
<p>Gimesi egy darabig nézett rájuk, aztán sebesen elfutott.</p>
<p>– Azt akarom mondani, – szólt Orczy – hogy nem is magyaráztam
meg, hogy hol lakunk.</p>
<p>– Én nem… – azt akarta mondani, hogy nem megy el, de megállott s
nem merte kimondani, mert <span class="pagenum"><a name="Page_52"
id="Page_52">-52-</a></span> most hirtelen nagyon vágyni kezdett,
hogy Gimesi nem volt itt.</p>
<p>Akkor Orczy sokáig magyarázta, hogy hol laknak, a
Kossuth-utcában, a színház mellett, megmondta a számot s hogy csak
fel kell mennie az emeletre, ott ők laknak.</p>
<p>– Azt mondta az édes mamám, hogy okvetlen híjalak meg, mert
Gyéres tanár úr is beszélt rólad.</p>
<p>Erre a kis Nyilas paffá lett, Gyéres tanár úr!</p>
<p>Orczy barátságosan biccentett s elfutott, mert utol akarta érni
saját magát, behozni a veszteséget, hogy elkésett.</p>
<p>A kis Nyilas sebesen kifutott az udvarra, hogy utolérje Gimesit
s megmondja neki, hogy a latintanár azt mondta, hogy neki muszáj
elmenni, de már sehol sem látta, pedig kiment utána egészen a
Csokonai-kertig. Akkor addig ácsorgott, hogy a konviktusba is
csengettek s ő a könyveivel lélekszakadva futott fel a második
emeletre, már mindenki elment, akkor lerohant s elkésve érkezett az
ebédhez.</p>
<p>Gulyásleves volt és tejbekása, jóízűen megette, a sok
kanálcsörgés, tányércsörömpölés egészen jól hatott rá, mikor az
ebéd végén a szénior felállott s elmondta az imádságot, ő még
evett, a szája tele volt kásával s ami a tányérán maradt, azt még
futva bekapta.</p>
<p>A coetusban aztán hozzáfogott öltözködni.</p>
<p>– Hova készül ez?</p>
<p>– Nézzétek má, Nyilas mosdik, – kiabálták a fiúk!</p>
<p>– Még tiszta inget is vesz! A lábodat nem mosnád meg?</p>
<p>– De hova megy ez? – tünődtek a fiúk, de ő nem mondta meg, csak
a vállát rángatta.</p>
<p>– Hát el kell menni, Gyéres tanár úr mondta, no.</p>
<p>Ez volt a mentsége, enélkül bizony nem mert volna ilyen komédiát
csapni.</p>
<p>A színházat jól tudta hol van, a csizmadiaszínen ment keresztül,
mikor a színház alatt ment, megnézte a színlapot, az volt kiírva,
hogy <i>Fenegyerekek</i>, ezt nagyon jó lett volna látni, el is
határozta, hogy vesz jegyet, mert lehetett venni a háznagyi
irodában tíz krajcárért jegyet, de engedélyt is kellett kérni az
<span class="pagenum"><a name="Page_53" id=
"Page_53">-53-</a></span> osztályfőnöktől s az a latintanár volt,
emiatt nem vett még sose jegyet, pedig színházra nem sajnálta volna
ám a pénzt.</p>
<p>Soká bámészkodott a színház környékén, de egyszer csak jött egy
borotvált arcú ember, cilinder volt a fején, furcsa kerek köpönyege
volt, és hangosan dúdolt valamit, attól elszaladt.</p>
<p>Szép idő volt, a hó már eltűnt az utcáról, csak a kerti bokrok
alatt volt, meg a bokrokon is valami, a nap sütött, de azért hideg
volt.</p>
<p>Mikor meglelte azt a házat, amiben Orczyék laktak, nem mert
mindjárt bemenni, vagy ötször elment előtte, akkor elszánta magát s
piros arccal, zavarban besietett; vasrácsos korlátja volt az
emeleti lépcsőnek, félve ment fel rajta és nagy fehér ajtó volt
előtte, amelynek nem volt semmi kilincse.</p>
<p>Most nem tudta mit csináljon, ezen nem lehet bemenni, ha nincsen
kilincse, sokáig állott ott s már nagyon el volt szomorodva, mikor
hirtelen kinyílt az ajtó s egy cselédlány ugrott ki, mintha
kergették volna, majdnem a nyakába ugrott.</p>
<p>– Orczyt keresem.</p>
<p>– A Bébucit? – Bent van! No mennyen be! Mennyen hát!</p>
<p>Bosszantotta, hogy egy cseléd így beszél vele, bement s nem
szólott semmit.</p>
<p>Nagyon szép szobában volt, fehér ragyogó szekrények voltak ott.
Körülnézett, vagy négy ajtót látott s nem tudta merre menjen.</p>
<p>A háta mögött kacagást hallott, visszanézett, az a cseléd
szemtelenkedett, nevetett rajta.</p>
<p>– Ott mennyik be, balra, nem arra, barra, nem arra, mondom, hogy
barra – azzal vihogva mutatott a jobboldali ajtóra. – Vagy jobbra
e, akarom mondani.</p>
<p>Ezzel berántotta maga után az ajtót és ő megfogta a magas
kilincset s benyitott egy sötét kis szobába. A szoba sötét volt, de
az utcai szobába nyílt egy nagy ajtó s az világos volt, szinte
kápráztató.</p>
<p>Megállott a szoba közepén, a sötétben, a nagy szobában ragyogó
világosság volt, besütött a nap és az asztal felett valami fényes
csillogó-villogó valami volt, mint egy másik nap, hogy a szeme
szinte káprázott <span class="pagenum"><a name="Page_54" id=
"Page_54">-54-</a></span> tőle, az asztalnál ült egy szőke asszony
és hangosan nevetett s az Orczy hangját hallotta:</p>
<p>– Lóugrás, lóugrás.</p>
<p>Egy darabig nem vették őtet észre s ő nem mert szólani, hogy itt
van, azok pedig csak sakkoztak, ő is tudott sakkozni, mert tavaly
télen Török bácsi megtanította.</p>
<p>Aztán, hogy észre sem vették, csendesen beszólt.</p>
<p>– Orczy!</p>
<p>Meghallották, körülnéztek. Akkor ő az ajtófélbe kapaszkodott
félkézzel s újra súgva beszólt:</p>
<p>– Orczy!</p>
<p>Orczy megfordult s meglátta őt.</p>
<p>De abban a pillanatban a szőke asszony is meglátta a kisfiút s
ahogy az ott állott télikabátban az ajtófélhez támaszkodva és
befelé suttogva, ellenállhatatlan kacagás ragyogott fel rajta.</p>
<p>Orczy kifutott Nyilashoz s azt mondta neki:</p>
<p>– Szerbusz Nyilas, sakkoztam a mamával.</p>
<p>Kezet fogtak s ügyetlenül megrázták egymás kezét.</p>
<p>A kis Nyilasnak égett az arca, a szél is kifujta, mert a
kollégium mellett, meg a szinház mellett mindig szél van
Debrecenben és ő mind a két helyen sokat ácsorgott.</p>
<p>– Tedd le a kabátot.</p>
<p>Levetette a kabátját, ezt a kabátot az édesanyja varrta s igen
jól ki volt bélelve vattával, olyan volt, mint egy paplan, csak nem
állott valami szépen.</p>
<p>A kabátot Orczyval ketten kivitték az előszobába s ott
felakasztották, rátették a kalapot is, az új posztókalapot.</p>
<p>Még a fal is zöld posztó volt, ahova a kabátot tették és
szarvasagancsok, meg kardok voltak felette.</p>
<p>Akkor újra bementek a szobába, Orczy megnézte, de már nem volt
ott a mamája.</p>
<p>– Üjj le, parancsolj.</p>
<p>Orczy mindig ilyen utálatosan beszélt: <i>parancsolj</i>, meg
ilyesmiket.</p>
<p>Hát ő leült s azt mondta:</p>
<p>– Te itt szoktál tanulni?</p>
<p>– Igen, ez az én szobám.</p>
<p>Ez is bosszantotta a kis Nyilast: az én szobám!… Mér az ő
szobája? Ő építette? <span class="pagenum"><a name="Page_55" id=
"Page_55">-55-</a></span></p>
<p>– Itt vannak a könyveim, itt vannak a játékszereim, itt vannak a
tornaszereim.</p>
<p>Nyilas egyelőre semmit sem látott, mert a szoba sötét volt s
csak a másik szobából kapott világosságot.</p>
<p>Nyilas felnézett a mennyezetre s csodálkozott rajta, milyen
magas szoba ez, azt hitte csak a tanterem, meg a kollégiumban
vannak ilyen magas szobák. Őnáluk otthon olyan alacsony a szoba,
hogy mikor az édesapja nagyon felemeli a fejszét, akkor beleüti a
fejszefokát a gerendába. A mestergerenda meg pláne olyan alacsony,
hogy azt még ő is eléri, ha felnyújtja az ujját. Pedig ott jó
volna, ha egy kicsit magasabb volna a ház, mert az édesapja télen
mindig bent vési a szántalpat a szobában s a forgács úgy pattog,
hogy még. Az édesanyja mindig azt szokta kiáltani: a lámpa, a
lámpa! Mire az édesapja ha megharagszik, nagyot kiált, hogy a ház
is reng bele, hogy: »azt a büdös lámpát!… mindig azt kell hallani!
Hát ha eltörik, eltörik, van más a bótba!…«</p>
<p>De ő erről a világért se mondana itt egy szót sem, mert érzi,
hogy ha ő ezt itt elmondaná, akkor ő valami nagy szégyenbe
kerülne…</p>
<p>Ezeknek azt nem is szabad sejteni, hogy őnáluk az édesapja a
szobában szántalpat farag, pedig az nagyon szép is, jó is, mert jó
szaga van a friss forgácsnak, jól lehet benne a földön játszani s
nem kell félteni semmit, itt minden olyan kényes, itt nem is
játszhatna az ember a testvéreivel.</p>
<p>– Neked nincsen testvéred? – kérdezte Orczyt.</p>
<p>– A bátyám, – mondta szórakozottan Orczy s nagy halom könyvet
hozott az asztalra.</p>
<p>A könyveknek piros fedele volt s az volt rányomtatva, hogy Kis
Lap. Orczy mindjárt felnyitotta az egyiket s megmutatta, hogy benne
van egy cikk, amit ő írt. A cikknek az volt a címe, hogy: »Nyári
gyönyörűségek!« s a vakációját mesélte el benne Orczy, hogy kinn a
pusztájukon lovagolt és volt egy kutyája, úgy hívták, hogy Hektor,
ennek a kutyának legjobban örült.</p>
<p>Nyilas kitágult szemmel s dobogó szívvel és irígykedve
nézte.</p>
<p>– Ezt te írtad?</p>
<p>– Én! <span class="pagenum"><a name="Page_56" id=
"Page_56">-56-</a></span></p>
<p>– Te magad?</p>
<p>– Persze.</p>
<p>– Bizonyisten?</p>
<p>– Igen.</p>
<p>Nyilas gondolkozott: Orczynak szépírásból kettese volt, hát hogy
lehetséges ez.</p>
<p>– Esküdj meg!</p>
<p>– Bizonyisten, no.</p>
<p>Akkor mégis ő írta.</p>
<p>Folyton csak azt nézte a cikk alá nyomtatva, hogy: Orczy Vilmos,
Orczy Vilmos, Orczy Vilmos. Elmondta magában számtalanszor s nézte
a betűk formáját, hogy: <i>Orczy Vilmos</i>. Istenem, ha egyet
fordít, talán az is ott van, hogy: Nyilas Mihály…</p>
<p>Úgy megzavarta ez, hogy nem bírt egyébre figyelni.</p>
<p>Igen, ő azért vette a szépírási füzeteket, olyan egyes
irkalapokat, amiket árvereztek még szeptemberben, a hetes
coetusban, mert abból könyvet csinált és abba lemásolta a verseket.
Az együgyű parasztot, meg más egyebet, nagyon sokat, olyan apró
betűkkel, mint egy légypacc, hogy sok férjen el… De »nyári
gyönyörűséget« írni s azt kinyomtatni… és hogy alatta van, hogy
Orczy Vilmos…</p>
<p>Nem fért a fejébe, hogy Orczy írt valamit, amit a lapban lát és
ő onnan kimásolná a szépírási lapjaira, hogy: »Nyári gyönyörűség,«…
mint azt, hogy Petőfi Sándor: »Megesküdt a király«…</p>
<p>– Kaptam érte egy díszkötésű albumot, – mondta Orczy, mikor
észrevette, hogy mennyire érdekli a kis Nyilast.</p>
<p>Ezzel előhozott egy arany és veres ragyogó nagy könyvet, amiben
ahogy kinyitotta, benne volt az összes történelem, éppen az, amiből
két füzete volt Nyilasnak a fiókjában. Az egész Magyarország, az
összes királyok és hősök és nagyurak…</p>
<p>Ez is fájt neki: neki ez nem lesz meg sose, mert ő nem fog annyi
pénzt kapni, hogy mind megvehesse.</p>
<p>Nézett hát, hol az újságban a kinyomtatott névre, hol a vastag
királykönyvre.</p>
<p>A másik szobából most valami női kiáltás hallatszott, hogy:
<span class="pagenum"><a name="Page_57" id=
"Page_57">-57-</a></span></p>
<p>– Bébuci!</p>
<p>Orczy suttogósan megszólalt:</p>
<p>– Gyere Nyilas, a mama szólít.</p>
<p>Nyilas, szinte álomban állott fel.</p>
<p>Bementek a másik szobába és ott volt a szép szőke mama.</p>
<p>– Nyilas Misi, – mondta Orczy s rámutatott.</p>
<p>De ő a nagy világosságban, a nap éppen a szeme közé sütött, csak
állott szótlanul.</p>
<p>A mama egy kis asztal mellett ült az ablaknál s nem a sakk
mellett, csodálkozva nézte, mert olyan szép volt és olyan mint egy
tündér, a haja egészen fehér szőke, mint az Orczy haja, csak később
jutott eszébe, hogy kezet kellett volna neki csókolni.</p>
<p>– Te vagy a kis Nyilas Misike?</p>
<p>A hangja olyan vékony volt, mintha valami madár szólott volna.
Az ő édesanyjának is olyan hangja van, hogy mikor énekel, mintha
poharat csengetnének. De az ő édesanyjának olyan óriási fekete haja
van, hogy mikor fésülködik s kibontja, egészen beborítja, úgy hogy
az arcából, melléből se látszik semmi.</p>
<p>– Te vagy a fiam kis barátja?</p>
<p>Zavartan mosolygott, nem tudta, hogy ők barátságban vannak.</p>
<p>– Együtt ülünk a padban, ő az első, én a második.</p>
<p>Az asszony elkezdett nevetni. Még pedig olyan furcsán nevetett,
hogy először komolyan nézett, aztán nagyra nyitotta a szemét, aztán
váratlanul felkacagott.</p>
<p>Most újra nem tudott mit szólani a gyerekhez.</p>
<p>– Szereted a fiamat? – kérdezte.</p>
<p>Nyilas ránézett Orczyra.</p>
<p>Megnézte, hogy szereti-e?</p>
<p>Hogy semmit sem szólott, az asszony azt mondta:</p>
<p>– Szoktatok verekedni?</p>
<p>Erre ő egészen tágra, kerekre nyitotta a szemét. Csodálkozva
bámult erre az asszonyra, mért kérdi ez azt, mikor ő még senkivel
sem verekedett, biztosan összetéveszti valakivel. És milyen ruhája
van ennek az asszonynak. Az ő édesanyja az egész faluban minden
lánynak és fiatalasszonynak varr, rekliket <span class=
"pagenum"><a name="Page_58" id="Page_58">-58-</a></span> s a
legényeknek surcokat, fehérrel kivarrva. De ilyen ruhát nem is
képzelt soha, ez az asszony olyan volt, mintha nem is asszony
volna, hanem festve… de elevenül…</p>
<p>– Hát nem vagytok olyan karmolósok?</p>
<p>A kis fiú már egészen zavarba jött s az arca vörös lett. Hát
persze, hogy összetévesztik.</p>
<p>– Az Láng volt kérem! – mondta hirtelen.</p>
<p>– Ki?</p>
<p>– Aki földhöz vágta…</p>
<p>Az asszony meghökkent.</p>
<p>– Nem vágott földhöz! – kiáltotta Orczy ijedt zavarban
magyarázva s egész piros lett. – Anyukám, lelkem, az csak játék
volt.</p>
<p>Erre ő is elszégyelte magát, most olyat mondott, amit nem lett
volna illő…</p>
<p>– Én nem láttam jól, – hebegte – mert nagyon sokan voltak
rajta.</p>
<p>– Az csak játék volt, – kiáltott Orczy – »kicsiny a rakás,
nagyobbat kíván«, azt játszottuk, mama! De Nyilas nem szokott
játszani, se verekedni, hát ő azt hitte, hogy verekedtünk.</p>
<p>Az asszony erre zavartabb lett s vele Nyilas is, meg Orczy
is.</p>
<p>– Hát a fiam szokott? – kérdezte nyüglődve.</p>
<p>– Orczy se szokott, – mondta a kisdiák.</p>
<p>Az asszony megint úgy nézett, elébb elkomolyodva, aztán hirtelen
fölkacagva:</p>
<p>– Kicsoda? – kiáltotta. – Orczy?!</p>
<p>– Orczy se.</p>
<p>– <i>Orczy!</i> – s hallatlanul kitört belőle a kacagás. – Apa,
apa, apuska!… jöjjön csak – s alig tudott magához térni a
kacagásból.</p>
<p>A szomszéd szoba ajtaja kinyílt s egy magas szakállas férfi jött
ki belőle, olyan, mint egy igazi elnök…</p>
<p>– A maga fia már Orczy! – mondta az asszony s a teste csakúgy
remegett a kacagástól.</p>
<p>A magas úr szigorúan nézett a kisdiákra.</p>
<p>– Hogy híjnak!</p>
<p>De a gyerek úgy érezte, hogy itt most mindenki ellensége, sovány
kis arcát, vastag szemöldökét összehúzta s nem szólt.</p>
<p>– Hja, te vagy a fiam kis barátja! <span class=
"pagenum"><a name="Page_59" id="Page_59">-59-</a></span></p>
<p>És elmosolyodott s rátette a kezét a kisdiák fejére.</p>
<p>– Ez az, akiről Gyéres tanár úr beszélt?</p>
<p>– Igen apa.</p>
<p>– Brávó… Derék kis legény.</p>
<p>– De hallja, a maga fiát úgy szokták verni, mint a répát.</p>
<p>– De nem, anyuskám, szívem, de nem!</p>
<p>– Orczy hallgasson! – kiáltott kacagva a mama.</p>
<p>– De nem, anyukám, az nem verekedés: játék.</p>
<p>– Orczy!… csönd legyen!… – s a mama folyton nevetett.</p>
<p>Az apa is nevetett.</p>
<p>– Hadd verjék, – kiáltotta – keményebb lesz a húsa.</p>
<p>A kis Nyilas megütődött.</p>
<p>– Az olyan diákból, aki még nem is verekedik, semmi sem lesz… No
jól van, csak játszatok!… Aztán egy ilyen kis eminensnek nem szabad
ám elveszteni a fejét.</p>
<p>A kis Nyilas ebben igazat adott az elnök úrnak. Őneki fogalma se
volt róla, mi lehet az Orczy apja, hogy még pusztájuk is van, meg
lovuk és Hektor kutya… még elsőben valaki azt mondta, hogy elnök…
ez nagyon fontos és titokzatos valami lehet és iszonyú uraság…</p>
<p>Aztán újra kimentek a másik szobába.</p>
<p>Volt Orczynak egy játéka, az neki nagyon tetszett. Szoborgyár,
viaszból szobrokat lehetett csinálni.</p>
<p>Orczy felolvasztotta a viaszt a konyhában s behozta és csinált
egyet.</p>
<p>– Ez Goethe.</p>
<p>– Gőte? – és a kis Nyilas nevetett.</p>
<p>– Igen.</p>
<p>– Az minek vóna az?</p>
<p>– Az a német.</p>
<p>– Az nem német, az magyar, nem is tud németül egy szót se.</p>
<p>– Ki? Gőte?</p>
<p>– Igen, – s hamisan nevetett hozzá.</p>
<p>– Te, – mondta csodálkozva Orczy – az a legnagyobb német költő.
<span class="pagenum"><a name="Page_60" id=
"Page_60">-60-</a></span></p>
<p>– Költő… hisz az a mi sírásónk… a vén Gőte minálunk otthon
sírásó, – és hangosan nevetett a viccén s eszébe jutott az öreg
részeges Gőte, a sírásó.</p>
<p>Csak sokára tudta megmagyarázni, de akkor Orczy is nagyon
nevetett.</p>
<p>– Most pedig csinálok Schillert.</p>
<p>– Schillert? sillerbort csinálsz?</p>
<p>Nagyon nevettek.</p>
<p>– Nahát ha sillert csinálsz, azt meg is issza Gőte.</p>
<p>Ez nagyon tetszett nekik. Orczy beszaladt s a mamájának nevetve
elmagyarázta, aztán kijött.</p>
<p>– Tudod, mit csinálj?</p>
<p>– Mit?</p>
<p>– Petőfit.</p>
<p>– Azt nem lehet, mert ahhoz nincs negatív.</p>
<p>A kisdiák nem kérdezte rá, mi az; úgy gondolta, azt neki is
tudnia kellene.</p>
<p>Orczy később azt kérdezte:</p>
<p>– Nekünk megvan Petőfi minden verse, megmutassam?</p>
<p>– Nekünk is. Én mind olvastam.</p>
<p>– Mit?</p>
<p>– Petőfit.</p>
<p>Orczy munka közben, míg a Schillert csinálta, megállt s
ránézett.</p>
<p>– Minden versét?</p>
<p>– Igen.</p>
<p>Orczy kételkedve nézett rá. Aztán tovább dolgozott.</p>
<p>Akkor megjött az Orczy bátyja. Ezt már látta egyszer a
kollégiumban, az udvaron állott a szobafőnökkel. Ez nagyon derék
Orczy úr volt, csak nem foglalkozott vele eleget, mindjárt ki is
ment a szobából.</p>
<p>– Henrik, – mondta neki Orczy – tudod, hogy a Gőte megissza a
Schillert?</p>
<p>Az Orczy úr mosolygott, azt mondta:</p>
<p>– Jó vicc, – és kiment.</p>
<p>A viasszal babrálni jó volt, csak büdös volt és bemaszatolták az
egész asztalt. <span class="pagenum"><a name="Page_61" id=
"Page_61">-61-</a></span></p>
<p>– Az egész Petőfit olvastad? – kérdezte Orczy.</p>
<p>– Az egészet, igen, édesanyámnak felolvastam tavaly mind, meg
magamba is.</p>
<p>Orczy nem nézett rá, a szobort gyúrta össze.</p>
<p>Nyilas azt kérdezte s a »Nyári gyönyörűség«-re gondolt:</p>
<p>– Magad írtad?</p>
<p>– Azt? Igen… de a bátyám beleírt.</p>
<p>– A bátyád?</p>
<p>– Igen.</p>
<p>Ezt ijedten hallotta a kisdiák.</p>
<p>– De a papa is azt mondta, az a jó, amit én írtam: azon lehet
nevetni.</p>
<p>A kis Nyilas még jobban csodálkozott: nevetni valót is lehet
írni?</p>
<p>Aztán uzsonnázni híjták őket.</p>
<p>Csak kettőjük számára terítettek, csokoládét adtak s azt alig
bírta megenni, mert émelyítően édesnek találta, még nem evett
csokoládét. De azért megette, mert restellte volna otthagyni, félt,
hogy elárulja neveletlenségét s mit gondolnak róla. Ő a kávét is
csak fél kocka cukorral itta s ebben sok cukor volt. A kalács
azonban nagyon finom volt, ebből meg tudott volna enni tizenkét
darabot is, előbb nagyon víg volt s fesztelen, de mikor az Orczy
mamája evés alatt bejött s leült mellettük, a világért sem vett
volna újabb darabot.</p>
<p>– Köszönöm szépen, nem kérek.</p>
<p>– Dehogynem, a konviktusban nem sütnek kalácsot, még egy
darabot, fiacskám.</p>
<p>– Köszönöm szépen, nem kérek.</p>
<p>– Akkor a zsebedbe egy darabot, kettőt, majd megeszed a
kollégiumban.</p>
<p>– Köszönöm szépen, nem kérek.</p>
<p>Vele nem lehet tréfálni; ha ő egyszer kimondta, hogy nem kér,
akkor aztán nem kér. Otthon megtörtént, hogy vasárnap a tészta után
felállott és sorra járt, kezet csókolni, megköszönte az ebédet s
akkor hozták be a csirkesültet. Az öccsei ujjongva vetették rá
magukat s visszaültek az asztalhoz, de ő? Ő ha kettévágják sem
evett volna egy falatot: ha már megköszönte az ebédet.</p>
<p>– Hát akkor majd kompótot. <span class="pagenum"><a name=
"Page_62" id="Page_62">-62-</a></span></p>
<p>Nem tudta mi az, kisült, hogy befőtt. Ezt az ő édesanyja is
szokott csinálni minden nyáron öt-hat üveggel, néha tízzel is, de
ha nincs cukor!</p>
<p>Ez nagyon, nagyon finom volt, olyan remek, hogy ebből kétszer
vett.</p>
<p>– Te nem kérsz Bébuci, nem eszel fiacskám?</p>
<p>Bébuci!… Már hallotta ma délután egypárszor, de eddig nem ügyelt
rá: Bébuci!… Még csak az kellene, hogy őt is így nevezzék valahogy
otthon!…</p>
<p>Akkor vendégek jöttek, még pedig, ó rémület, egy csoport lány.
Kislányok, amilyenek a Lányok Lapjában vannak rajzolva, ő nem is
hitte volna eddig, hogy igazi emberlányok így járnak.</p>
<p>Neki nem is köszöntek s ő állott egyenesen, bezzeg Bébuci
mindenikkel kezet fogott. Volt köztük egy kövér sárgahajú lány, az
neki mindjárt feltűnt, az arca nagyon fehér volt és piros s a sárga
haja a vállára lógott, de csakúgy szikrázott, mint az igazi arany.
Ez egyszer csak ránézett, olyan szürke szeme volt, hogy ő attól
egészen megijedt, igen nagy szürke szeme s ahogy az ő szemébe
nézett, ő elkezdett vörösödni s a teste egész gyenge lett, a térde
reszketett s nem tudott volna szólni egy szót sem és észrevette,
hogy a lánynak az orra körül szeplők vannak.</p>
<p>Hamar azt súgta Orczynak, hogy elmegy.</p>
<p>– El? – mondta Orczy.</p>
<p>– Igen.</p>
<p>– Akkor kikísérlek.</p>
<p>– Igen.</p>
<p>Hamar kimentek a másik szobába.</p>
<p>Ott eszébe jutott, hogy nem csókolt kezet sem akkor, amikor
jött, se most, megállott, hogy visszamegy kezet csókolni, mert mit
gondol róla Orczy mamája.</p>
<p>De az éppen a szürkeszemű, sárgahajú lányt ölelgette, erre ő úgy
megrémült, hogy azonnal kifutott az előszobába.</p>
<p>– Mér szaladsz annyira, – szólt Orczy.</p>
<p>Nem felelt, csak lerántotta a kabátját, hogy leszakadt az
akasztója!</p>
<p>– Félsz a lányoktól?</p>
<p>– Nem félek én! <span class="pagenum"><a name="Page_63" id=
"Page_63">-63-</a></span></p>
<p>– Én úgy viccelek velük.</p>
<p>Ő azonban összerántotta a szemöldökét.</p>
<p>– Neked nincsenek kuzinnyaid? – kérdezte Orczy.</p>
<p>– Micsoda?</p>
<p>– Hát jányok a családba, unokatestvérek.</p>
<p>– Nincs.</p>
<p>– Testvéred sincs?</p>
<p>– Testvérem?</p>
<p>– Igen.</p>
<p>– Hogyne vóna. Öten vagyunk!</p>
<p>– De jányok?</p>
<p>– Jányok!… az nincs!…</p>
<p>– Mikor jössz el újra?</p>
<p>Ránézett, azt akarta neki mondani, hogy gyere el te. De
megijedt, hogy eljön s az nem lehet, hogy barátok járjanak a
coetusba, csak a szobafőnökhöz járhatnak, különben meg van tiltva a
barátkozás, mert még ellopnának valamit, ha idegenek
bejárnának.</p>
<p>Megrántotta a vállát és lesütötte a szemét. – Sohanapján, –
gondolta.</p>
<p>– Nem tudom, – mondta hangosan s jóerősen megfogta az Orczy
kezét.</p>
<p>– Szerbusz.</p>
<p>– Szerbusz.</p>
<p>Akkor kijött az Orczy mamája s egy kis csomag volt nála.</p>
<p>– Szökik a mi kis barátunk, Orczy?… – mondta a fiának nevetve. –
Itt van ez a csomagocska, ezt vidd haza és csak a kollégiumban
szabad kibontani.</p>
<p>A markába tette a könnyű kis csomagot.</p>
<p>– Most remélem, szépen hazamégy.</p>
<p>– Nem kérem.</p>
<p>– Hát hova?</p>
<p>– Felolvasni!</p>
<p>– Hova?</p>
<p>– Én kérem egy öreg vak úrnak mindennap felolvasok egy órát.</p>
<p>– Igen?</p>
<p>– Igen.</p>
<p>A szépséges szőke mama mély csodálkozással nézett a gyerekre.
<span class="pagenum"><a name="Page_64" id=
"Page_64">-64-</a></span></p>
<p>– És… pénz… és… fizet… vagy… – habozott.</p>
<p>– Igen; fizet!… Tíz krajcárt!</p>
<p>– Egy hónapra!</p>
<p>– Egy órára!</p>
<p>– Igen: egy órára…</p>
<p>És csodálkozva, megnémulva bámult a kis gyerekre.</p>
<p>Erről senki se tudott semmit, mert erről még nem mert az
osztályban szólani senkinek, úgy, hogy a kis barátja is némán
bámult rá.</p>
<p>– Hallod, Orczy! – szólt a mama s nevetett, de az arcára könny
futott le.</p>
<p>A kisdiák érezte, hogy ez nem kinevetés és még a színháznál is
kacagott a boldogságtól, hogy úgy csodálkoztak rajta.</p>
<p>Aztán eszébe jutott, hogy sem akkor nem csókolt kezet, mikor
jött, se mikor elment: de nem mert. Ő Török néninek, meg Vásárhelyi
néninek mindig kezet csókol, de ez olyan finom néni volt, hogy nem
mert… Lángvörös lett az arca, mert most mit gondol róla…</p>
<p>Még sokáig kellett ácsorognia, míg öt óra lett, addig sok
mindent végiggondolt, míg végül a szürkeszemű, sárgahajú kislány
villant fel előtte s akkor elkezdett futni, mint a nyúl, maga se
tudta, hova.</p>
<h2>IV. FEJEZET</h2>
<p class="summary">mely az előbbinek folytatása, de valami más is
történik benne, mint amit vártunk, mert az élet olyan, hogy mindig
máskép történik minden, mint ahogy elgondolta előre az ember.</p>
<p>Ahogy távolodott az Orczy-háztól, úgy gyúlt föl benne valami
nyugtalanság, mikor a városháza sarkához ért, már megint úgy
lángolt az arca, mintha tűz mellett járna.</p>
<p>Nagyon megalázottnak, kicsinek, csacsinak érezte magát,
iszonyúan szégyelte magát: ilyen butaságot, az öklét harapdálta:
hogy nem csókolt kezet… és hogy eljött… és hogy az a sárgahajú…
Most mind őróla beszélnek… elmondják a sárgának, hogy ő úgy köszönt
be az ajtón, hogy: Orczy… az ajtófélfához <span class=
"pagenum"><a name="Page_65" id="Page_65">-65-</a></span>
támaszkodva és: Orczy! és megmondta azt is, hogy megverték…</p>
<p>Azzal mentette sülyedező, léket kapott önérzetét, hogy a
barátját böcsmölte: de henceg, az ő szobája! nekik megvan Petőfi!…
ez valami külön jót adott neki: hogy a barátja Petőfivel úgy
dicsekedett, hogy az a legnagyobb, hogy az megvan nekik, meg hogy
minden költeménye, mintha őnekik nem volna…</p>
<p>De ez mind csak olyan marakodás volt magában s ettől nem múlt el
az arcáról a pirosság: azok most róla beszélnek és Orczy most őt
kicsúfolja a lány előtt, mert Orczy nagyon tud nevettetni, az
énektanárt is igen jól kifigurázza, hogy fehér keztyűben hogy üti a
taktust: kévem, kévem…</p>
<p>Elkezdett rohanni, maga se tudta, merre, csak futott: <i>most
őrajta nevetnek</i>, hogy elfutott a lyányok elől és hogy neki
nincs <i>kunyica</i> vagy mi az ördöge, amit Orczy mondott.</p>
<p>Még nagyon hamar volt, csak négy óra, hát az öreg úrhoz nem
mehetett: milyen szépen ott lehetne még háromnegyed óráig: Orczy
most felvilágosítja… és mikor ránézett, olyan szürke szeme van… de
minek olyan nagy…</p>
<p>Újra elkezdett rohanni s egész idő alatt, ha a kislány eszébe
jutott, mindjárt rohant, mint a bolond, csak mikor a lélegzete is
elfult, akkor ocsúdott fel annyira, hogy újra ki tudott valami
épkézláb gondolat verődni benne.</p>
<p>– Hát te hova szaladsz? – kiáltott rá Láng.</p>
<p>Ő borzasztó zavarba jött, még két lépést futott, aztán megállt,
de minek van itt Láng.</p>
<p>– Gyéres tanár úrhoz kell futni, – mondta.</p>
<p>– Gyéres?</p>
<p>– Gyéres.</p>
<p>Egymás szemébe néztek, ez a Láng mindig úgy nézett, mintha pofon
akarna ütni, de ő most úgy visszanézett!…</p>
<p>Láng intett végre, hogy érti, jól van. Látszott rajta, hogy
végigvizslatja ruháját, cipőjét, kalapját, meg szeretné kérdezni,
hogy minek, de aztán nem firtatja, mert ez a Láng igen rossz tanuló
volt és nem szeretett a tanárokról beszélni. <span class=
"pagenum"><a name="Page_66" id="Page_66">-66-</a></span></p>
<p>Intett neki a szemevágásával, hogy jól van és elváltak, Láng is
ment, meg ő is tovább ment.</p>
<p>De mit akar ez a Láng, ő evvel még sohase beszélt, soha, de soha
egy árva szót se: és éppen ma… Meg kellett volna kérdezni tőle,
hogy mér verte meg Orczyt. Hű, hogy pofozkodtak… az Orczy szépen
kikapott, hiába mondja most az édesanyja előtt, így csalni egy
édesanyát, hogy kicsi a rakás, szegény jó édesanya, kis szőke, mit
tudja az, hogy a fia, hogy pofozkodott Lánggal, elhisz neki
mindent, mert az édesanyát nagyon könnyű megcsalni…</p>
<p>Tele lett könnyel a szeme és kivette a zsebkendőjét és a templom
mellett volt éppen, hamar beszaladt a kertbe és egy szomorúfa
mellett egy vaslóca volt, és ott erősen elkezdett zokogni.</p>
<p>Sokáig sírt, csakúgy ömlött a könnye. Leült a padra, háttal a
kollégiumnak, hogy valaki meg ne ismerje és olyan jól kisírta,
olyan kedvére kisírta magát, hogy puha lett, mint a vaj. Már régen
szüksége volt erre a sírásra, annyi baja volt, de nincs itt hol
sírni, vagy magába lenni az embernek, mindig rábámulnak: közben az
óra kétszer is ütött, már érezte, hogy háromnegyed lesz
mindjárt…</p>
<p>Még mindig iszonyú hosszúnak tetszett neki az idő, megtörülgette
a szemét megnyálazott zsebkendőjével s elindult csendesen.</p>
<p>Hideg is volt, megfázott, sötét lett, a lámpákat meggyújtották,
s a vékony gázlángocskák mint lepkék libegtek az utcai
lámpákban.</p>
<p>Mikor az öreg úrhoz bement, egészen át volt fagyva, úgy
didergett, hogy a foga vacogott s nem bírt olvasni, a nyelve
minduntalan megbotlott, úgy hogy megint sírva fakadt.</p>
<p>– Nono, nono, – mondta az öreg úr – mi az, mi az!</p>
<p>– Semmi.</p>
<p>Ha semmi, akkor az öreg úr ugyan nem kérdezett tovább
semmit.</p>
<p>Mivel azonban mégsem tudott olvasni, megmondta:</p>
<p>– Ma délután vendégségben voltam egy osztálytársaméknál…</p>
<p>Az öreg úr hallgatott. <span class="pagenum"><a name="Page_67"
id="Page_67">-67-</a></span></p>
<p>– És ott… ott…</p>
<p>– Megbántották?</p>
<p>– Nem kérem, csak én… Hát azok igen nagyurak…</p>
<p>– Nagyurak!? Kik azok?</p>
<p>– Azért jók… nagyon jók voltak, csakhát én… Orczyék, a színház
mellett, elnök…</p>
<p>Az öreg úr hosszú csönd után csöndesen szólott:</p>
<p>– Hát a maga apja?… mi a maga apja?</p>
<p>– Ács.</p>
<p>– No… – az öreg úr egyet gondolkodott s hozzátette – ajjó
mesterség…</p>
<p>Ennek megörült. Mer jó.</p>
<p>– Van házuk?</p>
<p>– Egy kicsike.</p>
<p>– Tehenük is?</p>
<p>– Az nincs.</p>
<p>– Disznó se?</p>
<p>– Van egy kis malacunk.</p>
<p>Az öreg úr hallgatott.</p>
<p>– És hány testvéred van? – kérdezte egyszerre tegezve.</p>
<p>A kis fiú lángvörös lett, mert büszke volt rá, hogy az öreg úr
komolyan vette, mint egy felnőttet s mindig magázta.</p>
<p>– Öt.</p>
<p>– Öt?… Fiúk, lányok?</p>
<p>– Öten vagyunk fiúk.</p>
<p>– Az szép!… Akkor a te apád nagy ember: mer öt fiúval fel lehet
fordítani az országot.</p>
<p>Ezen a kisdiák kínosan mosolygott, mintha az édesapja szájaíze
szerint mondta volna, de mért tegezi!… hogy meri tegezni!… Már
ezután így fogja? Akkor ő nem jön ide többet…</p>
<p>– Mikor még nem ebbe a faluba laktunk, akkor volt nekünk nagy
kőházunk, sok tehenünk, egyszer, még én kicsi voltam, egész csorda
volt a szérűskertbe, édesapám kivitt s feltett egy tinónak a hátára
s én azt mondtam: <i>dennó ne!</i>… Akkor még tüzes gépünk is volt,
de az felrobbant s akkor elköltöztünk egy más faluba s az édesapám
ács lett…</p>
<p>Ezt ki kellett mondania, úgy érezte, hogy ezt meg kell mondania…
<span class="pagenum"><a name="Page_68" id=
"Page_68">-68-</a></span></p>
<p>– Én vagyok a legnagyobb az öt testvérem közt, de van egy
nagybátyám, aki most Pozsonyban tanár… az édesanyám testvére… azt
is édesapám taníttatta ki.</p>
<p>Hosszú csönd volt, szeretett volna még beszélni, de röstelt.</p>
<p>Végre megszólalt az öreg úr: – No, olvassa csak tovább.</p>
<p>A kisdiák elmosolyodott s boldogan kalimpált a kis szíve: már
megint <i>magázza</i> az öreg. Megtanítottalak, mondta magában,
hogy nem vagyok csak olyan, akit tegezhetnek… Már látta, hogyha
helyt akar állni az emberek közt, nem szabad soha többet kimondani
senki előtt, hogy az apja ács… Milyen szerencse, hogy az Orczy
mamája ki nem kérdezte, mert annak is elmondta volna… Pedig ő oly
büszke volt eddig rá, hogy az apja ács: a faluban ők mindenkivel
jóba voltak, az urakkal s uras nadrágban járt ő az iskolába is, a
papékkal, tanítóékkal úgy beszél az édesapja, hogy: »no tiszteletes
úr!… no tanító úr«… így beszél mindenkivel… Még a szolgabírónak is
azt mondja, hogy: »no tekintetes úr, hogy vág a bajusz;… meg hogy:
vesse le má azt a macskanadrágot, nincs most sár«!… De az nem igaz,
hogy kőház, ezt az osztályba hallotta a kállósemlyéni Vargától,
hogy nekik kőházuk van s nagyon imponált neki. Az ő házuk se volt
akármilyen, de nem kőház… No nem baj: mit kell ennek a vak embernek
tudni, hogy vályogház, vagy milyen ház: kőház!</p>
<p>Gyorsan olvasta az újságot s most aztán frissen és bátran
olvasott és egész hat óráig meg sem állott, úgy haladt, mint egy
kis kövidaráló.</p>
<p>Mikor az óra ütni kezdett, azt mondta az öreg úr:</p>
<p>– Haggyunk hónapra is.</p>
<p>De ő úgy érezte, hogy ma az ő hibájából kevesebbet olvasott,
mint lehetett volna s azt felelte:</p>
<p>– Kérem szépen én… elolvasnám még…</p>
<p>– Nojsze még elkísik a konviktusbul, – mondta az öreg.</p>
<p>– Nem, Pósalaky úr kérem, csak negyedhétkor csengetnek.</p>
<p>– Akkor szalaggyík, má öt percet kístünk.</p>
<p>– Nem, Pósalaky úr kérem, csak félpercet. <span class=
"pagenum"><a name="Page_69" id="Page_69">-69-</a></span></p>
<p>De az öregnek nem volt kedve hallgatni, nyugtalanul mozdult
ültében.</p>
<p>– Az iccaka má megint valami bolondot álmodnék tülle, mint a
mult iccaka.</p>
<p>– Mit tetszett álmodni?</p>
<p>Az öreg fejcsóválva, derűsen mosolyogva nyugodott vissza.</p>
<p>– Azt álmodtam, hogy egy nagy macska megfogott, oszt én egy kis
fireg vótam a szájába, egér, oszt átúszott a vízen, osztán akkor
egy nagy felleg lett belülle, úgy níztem utána. Aután meg túrós
derelyét ettem, oszt láttam a Hortobágyot bevetve borsóval
vígestelen vígig, oszt én egy nagy ökör vótam, oszt ott kellett
hagyni a derelyét, oszt lelegelni a borsót, aztat meg én sose
állhattam ki íletembe, a borsót, hát ijet álmottam, oszt nem
felejtettem el reggelre… mer megnyomta a gyomrom.</p>
<p>A kis fiú jóízűen nevetett.</p>
<p>– Má a takarítónénak is elmondtam, – nevetett az öreg úr is – a
meg megfejtette, hogy aszongya: macska: 85, felleg 73, túrós
derelye 39, ökör: 45… No valami kimaratt: az ám, a víz… 22… Rossz
szám; fuccs! de rossz is vízzel álmodni, mert halált jelent a
családba.</p>
<p>A gyerek nevetett, de hang nélkül:</p>
<p>– Számja van mindennek?</p>
<p>– Igen a kislutrira.</p>
<p>Ja, a kislutri! Már hallott a kislutriról, otthon a parasztok
mindig azt szokták mondani: kijött a lutrid.</p>
<p>– Nízze csak, mondok egyet: – szólt az öreg – tegyük meg. Isten
neki, legfeljebb oda lesz egy hatos. Ott van az asztal sarkán egy
ezüst hatos, írja le ezeket a számokat, hónap mennyen el a nagy
trafikba, osztán tegye meg lutrira. Ha nyerünk, fele a magáé. Hadd
legyünk gazdag emberek. Hogy is mondta maga: nagyurak!
Nagyurak!</p>
<p>Göcögve nevetett hozzá, hogy a hasa rengett.</p>
<p>A kis fiúnak tetszett s ceruzát vett elő, leírta a számokat. Az
öreg újra lediktálta, de a víz megint kimaradt.</p>
<p>– Má e nem fog kijönni, – mondta hozzá, hogy e mindig kiesik, ki
akar maradni a sorbul. <span class="pagenum"><a name="Page_70" id=
"Page_70">-70-</a></span></p>
<p>– Ezt a hatost? Pósalaky úr?</p>
<p>– Haggya csak azt a hatost, az reggelire van kitéve kávéra, itt
van egy bankó forint e. Ha lúd, legyík kövér.</p>
<p>Odaadott egy forintot s a kisdiák eltette.</p>
<p>Az öreg úr, míg a gyerek a kabátját felvette, hosszabb csönd
után jóakarattal megszólalt:</p>
<p>– Azír nem nagyurak! Debrecenben nem ember, akinek kődökit nem a
Basahalmán belül vágták el… Há, van nekik!… Elnök!… azír, hogy a
Tiszaszabályozásnak ű az elnökje?…</p>
<p>A kisdiák lesütötte a fejét, már megint Orczyékra kellett
emlékezni és ez újra fekete szégyenbe sodorta.</p>
<p>Mikor a kollégiumhoz ért, csak akkor gondolt a kis csomagra,
amit a hóna alatt szorongatott:</p>
<p>Hamar kibontotta a sötét folyosón: kalács volt benne, meg
sütemény…</p>
<p>Ha ezt most beviszi a coetusba…</p>
<p>Ijedten neki állt és gyorsan megette az egészet a Hatvani
professzor sírkövénél, mert arra senki se járt s akkor csengettek a
konviktushoz, vacsorára.</p>
<p>Be sem ment a coetusba, hanem a másik lépcsőn le.</p>
<p>Borsó volt virslivel. Nevetett, mikor kitálalták.</p>
<p>– Te mit nevetsz? – kérdezte Sándor Mihály, aki mellette
ült.</p>
<p>– Az egész Hortobágy be vót vetve borsóval.</p>
<p>– Mi?</p>
<p>– Semmi.</p>
<p>– A nem sok, – viccelt Sándor Mihály.</p>
<p>– Hónap megteszem a lutriba, – szólt merészen Misi.</p>
<p>Sándor Mihály rábámult:</p>
<p>– Mit?</p>
<p>– Itt van egy forint, hónap megteszem a lutrin.</p>
<p>– Csak jár a pofája összevissza, – szólt a többiekhez Sándor
Mihály – mert már irígykedtek a kisdiákra a többiek, hogy pénzt
keres, mikor még a nagyok se keresnek.</p>
<p>Ez elvörösödött:</p>
<p>– Nekem ezt hónap muszáj megtenni.</p>
<p>– Kinek?</p>
<p>– Az öreg úrnak!</p>
<p>– A lutriba? <span class="pagenum"><a name="Page_71" id=
"Page_71">-71-</a></span></p>
<p>– Hát.</p>
<p>– Akkor beszélj magyarul.</p>
<p>Hozzáfogtak enni. Most először gondolta, hogy nagyon sovány ez a
borsó. De a virsli ízlett, ami a tetejére volt téve. A brugó, az
nem ízlett, mert savanyú volt, meg penészes ízű. El kellett mondani
a lutrit, de már nem szívesen tette.</p>
<p>– Mér olyan penészes ez a kenyér? – mondta Sándor Mihálynak,
hogy kibékítse.</p>
<p>– Dohos!… Mindig dohos, mert dohos lisztbűl sütik.</p>
<p>Este nem volt kedve tanulni. Nézett a könyvbe s mindig a
szürkeszeműt látta, ha behúnyta a szemét, mindig rábámult az a
szürke szem.</p>
<p>A feje is fájt a sírástól, s a meleg szobában úgy elálmosodott,
hogy nem bírta nyitva tartani a szemét.</p>
<p>Hogy felfrissüljön, kiment a folyosóra. Az volt a szokása, hogy
ha el akart bujni mások elől, mindig a félreeső helyre ment, annak
öt rekesze volt s magas deszkafala. Ott úgy magában volt, mintha
nem is lett volna Debrecenben. Furcsa erős szag volt ott vörös
karbollal volt bekenve minden sarok, annak szúrós, kellemetlen
szaga volt, de mégis, magában az ember jobban érzi magát, mint a
coetusban… Addig-addig üldögélt, míg egyszer csak dörömbözni
kezdtek a deszkaajtón…</p>
<p>– Mi az? – mondta ijedten.</p>
<p>– Tán elaludtál odabe?</p>
<p>– Hogyisne.</p>
<p>– Nyilas elaludt odabe.</p>
<p>Csakugyan elaludt s most nagyon meg volt rémülve, hogy ezután
ezzel fogják csufolni…</p>
<p>Szökve ment be a szobába s leült az asztal mellé, a könyve,
füzete mind ott volt, kinyitva, de oly iszonyúan álmos volt, hogy
sírni tudott volna kínjában.</p>
<p>Megváltás volt, mikor csengették a kilenc órát. Egy perc alatt
levetkezett, úgy hányta le magáról a ruhát, azt se tudta, hogy
húzta le, kabátot, mellényt egyszerre, s egy pillanat mulva a
takaró alatt volt.</p>
<p>Szédült, repült vele az ágy s a szürke szemet látta, ahogy
rámered, nem lehetett elbujni előle, de nem is akart: jól esett
belenézni, úgy szembenézett <span class="pagenum"><a name="Page_72"
id="Page_72">-72-</a></span> vele, a kisujja megmozdult, most úgy
meg tudta volna markolni a sárga haját… azután aludt… Furcsákat
álmodott, a tiszaparti kertjükben futkározott a szürkeszeművel és
úgy játszott vele, csupa lucsok volt, mikor felébredt. Már egyszer
első elemista korában álmodott így egy Zsuzsikával, de arról se
mert beszélni senkinek.</p>
<p>Napokig tartott ez a furcsa bódultsága.</p>
<p>Hétfőn Orczy igen figyelmes volt hozzá, ő várta is, hogy azt
fogja mondani, hogy a lányok sajnálják, az édes mamája sajnálta,
hogy ő úgy elszökött, de azt nem mondta egy szóval sem. Szerette
volna megkérdezni tőle, kik voltak azok a leányok, a »kunyicok«, de
nem mert még célzást se tenni rá, még mit gondolna…</p>
<p>Tízpercben Orczy elment s vett két kiflit.</p>
<p>Az egyiket ette, a másikat odahozta neki:</p>
<p>– Nesze.</p>
<p>Ő meg volt sértve, hogy csak úgy evés közben löki oda neki s azt
mondta:</p>
<p>– Nem kell.</p>
<p>– Mér?</p>
<p>– Nem vagyok éhes.</p>
<p>Orczy vállat rántott s megette maga a másik kiflit is.</p>
<p>Ezzel el volt intézve köztük a dolog, többet nem jött szóba.</p>
<p>– Vótál náluk? – kérdezte Gimesi latinórán.</p>
<p>Ő elvörösödött s intett, hogy igen.</p>
<p>Gimesi kiváncsian nézett rá, látszott, hogy szeretne hallani
valamit, de ő nem mondott semmit. Csak azt súgta óra végén:</p>
<p>– Gyéres tanár úr mondta, hogy muszáj elmenni.</p>
<p>– Ő? – kérdezte Gimesi nagy szemet meresztve s a tanárra
nézett.</p>
<p>– Igen – mondta vörösen Misi.</p>
<p>Többet nem beszéltek róla, de ő adósának érezte magát és kedden
iskolai ünnepély volt egy alapító emlékére, aki tízezer forintot
hagyott a konviktusra s délután nem volt tanítás: azt mondta
Gimesinek:</p>
<p>– Délután elmehetek hozzátok?</p>
<p>– Persze. <span class="pagenum"><a name="Page_73" id=
"Page_73">-73-</a></span></p>
<p>Ebéd után elment. Már régen nem volt ott. A nagymamának szépen
kezet csókolt. Gimesi festékkel festett madarakat az óriási nagy
ablak mellett s egész délután pingáltak.</p>
<p>– Orczyéknál szobrot lehet csinálni, – mondta.</p>
<p>– Szobrot?</p>
<p>– Viaszból.</p>
<p>És megmagyarázta, hogy. Ilyet Gimesi is szeretett volna. Azt
mondta, ír az anyjának, hogy küldjön neki.</p>
<p>Még az anyjáról sohasem hallott egy szót sem; ezek egészen úgy
éltek itt, mintha csak ketten volnának az egész világon. Valóságos
meglepetés volt, hogy ilyen könnyen mondta ki Gimesi az anyját.</p>
<p>De ő nem merte kérdezni, csak azt gondolta, hogy milyen más fiú
ez a Gimesi, mennyivel jobb fiú s ő ennek az igazi barátja! Ezt úgy
szereti, kisebb is nála, meg gyengébb is, ha igazán verekednének;
meg a leckét se tudja jobban; meg hátrább is van eggyel és az anyja
is biztosan nem olyan szőke tündér, hanem egy rendes, komoly barna
asszony… Szóval szerette volna megcsókolni Gimesit, mint a
testvérét, s azt mondani neki, hogy: mi barátok vagyunk.</p>
<p>– Jó volt Orczyéknál? – kérdezte Gimesi s új festéket csinált a
tuscsészébe.</p>
<p>– Hát… az olyan hencegő… Nem hencegő, de hát… – nem tudott mit
mondani, csak fintorgatta a száját.</p>
<p>Gimesi olyan vékonybőrű fiú volt, a szeme egészen ferde volt,
apró fekete szeme, s nem is volt neki sem szemöldöke, sem
szempillája, csak nagyon kicsi és szép kis szája volt s olyan
kicsike, mint egy kislány, de azért nagyon fiús és bátor gyerek
volt. Nem volt olyan szép gyerek, mint Orczy, mert az náluk nagyobb
volt, az sem volt kövér, de szőke volt és bársonyruhás és aranyos
volt a haja, de az orra hegyes, kicsit pisze: olyan volt, mint egy
finom, jószagú, sarjadzó virág. Ők Gimesivel ketten, sovány kis
szegény testecskék voltak hozzá képest, kivált ő, tudta, hogy ő
nagyon sovány és sárgabőrű s fekete szemöldökű, vastaghangú,
nagyszájú, nagyfogú; nem mert nevetni, mert a fogai sárgák voltak;
Gimesinek a fogai vékonyak voltak és hosszúak, Orczyé <span class=
"pagenum"><a name="Page_74" id="Page_74">-74-</a></span> pedig
olyan volt, mint a gyöngy. Azt mondják, mindennap mossa, de azt ő
nem tudta elképzelni, hogy lehet mosni a fogat. Szappannal a
mosdóvízbe? – hisz az utálatos.</p>
<p>– Orczynak nagyon a fejébe szállott… – mondta.</p>
<p>– Mi?</p>
<p>Szeretett volna rosszat mondani róla, hogy pályázott és nyert.
De minek mondjon rosszat, hisz Orczy mindig jó volt hozzá, sőt ő
érezte azt, hogy Orczy tudja, hogy nem érdemli az elsőséget és
azért is olyan figyelmes. És ő nem is tudta, mi ellene a kifogása,
csak szerette volna, ha ő abban is különb volna nála, hogy neki
volna még szebb a ruhája, szobája, könyve, meg kunyicák,
lányrokonok, szürkeszemű, meg sárgahajú…</p>
<p>– Sok ronda lány jött hozzájuk, – mondta hirtelen, mert félt,
hogy kitalálja Gimesi az igazat.</p>
<p>– Ne beszélj! – szólt Gimesi s az ecset megállott a kezében. –
Lányok?</p>
<p>– Igen.</p>
<p>– Kislányok? Olyan mint én?</p>
<p>– Igen.</p>
<p>– Sok?</p>
<p>– Sok, sok.</p>
<p>– Mennyi, harminc?</p>
<p>Hangosan, csiklandósan felkacagtak:</p>
<p>– Nem; harminc nem vót, de sok vót.</p>
<p>– Barátom! – mondta Gimesi.</p>
<p>– De én eljöttem.</p>
<p>– Eljöttél?</p>
<p>– El.</p>
<p>– Mikor a jányok jöttek?</p>
<p>– Igen.</p>
<p>– De marha vagy!</p>
<p>Nevetett rajta, hízelgett neki.</p>
<p>– Te nem jöttél volna el?</p>
<p>– Majd meszet ettem!</p>
<p>Gimesi mindig ilyen jókat tudott mondani.</p>
<p>– Hát mit csináltál volna ott?</p>
<p>Gimesi megint felegyenesedett a festékről s hosszan nézett az
arcába, úgy nevetett. Isten tudja mit gondolt, csak nevetett.
<span class="pagenum"><a name="Page_75" id=
"Page_75">-75-</a></span></p>
<p>– Hát megbokszoltam vóna űket.</p>
<p>Misi hangosan kacagott.</p>
<p>– Igen, ahogy te szoktál, fejjel.</p>
<p>– Fejjel hát!</p>
<p>S Gimesi kijött az asztal mellől és körülfutott a szobában,
ahogy az iskolában szokott, a fejét előre tartva, aztán jól
nekiment Misinek, fejjel.</p>
<p>Ez kacagott és hanyatt bukott, úgy hogy leesett a földre, de még
ott is kacagott.</p>
<p>Akkor Gimesi lehajlott hozzá s elkezdte dögönyözni.</p>
<p>– Röhögsz, röhögsz?… – s gyúrta, mint a tésztát.</p>
<p>Ő hangosan nevetett s hagyta magát, mert egész elgyengült a
nevetéstől.</p>
<p>Akkor bejött a nagymama:</p>
<p>– Mi van itt?… Mit csináltok ti itt?</p>
<p>Gimesi abbahagyta a birkózást s futott tovább festeni. Nyilas is
feltápászkodott restelkedve a földről.</p>
<p>– Ezt én nem szeretem! az ilyen játékot! – mondta komolyan a
nagymama. – Lajoska ilyenhez nincs szokva;</p>
<p>Gimesi lesütötte a fejét: Nyilas elsápadt, azután lassan
elvörösödött. Úgy tűnt fel, mintha a nagymama őt tenné felelőssé,
hogy ő elrontja az unokáját.</p>
<p>A nagymama nagyon szigorú lett s haragosan tett-vett a
szobában.</p>
<p>– Többet én ilyet ne tapasztaljak… – mondta – megértettétek?</p>
<p>Gimesi egészen a tuscsészébe sütötte le a fejét s az arca éle
gyengén ki volt pirulva. Nyilas sötétvörös lett s szinte reszketett
a megszégyenüléstől.</p>
<p>– Úri fiúk ilyet nem tesznek, – szólt egyre szigorúbban a
nagymama. – Úri fiúk, ha vendégségbe elmennek, jól viselik
magukat.</p>
<p>Gimesi csodálkozva nézett fel a nagyanyjára. Merészen
mondta:</p>
<p>– Sz’ én löktem fel!</p>
<p>– Annál nagyobb szégyen; szégyeld magad. Eleget magyarázom
neked. Nem vagy már olyan kisbaba, tudnod kell, hogy mivel tartozol
a nevednek. Az ilyen hancurozó sehonnaiakból semmi se <span class=
"pagenum"><a name="Page_76" id="Page_76">-76-</a></span> lesz.
Olyan akasztófáravaló akarsz lenni, mint… az a jóféle?… Nézze meg
az ember…</p>
<p>Ezzel a kis öregasszony, akinek az arca ráncos volt, amilyen
ráncosságot sose látott még senki, és sárga az öregségtől, és az
orra nagy volt s fekete pontokkal tele, kiment.</p>
<p>Egy darabig csendben voltak, Nyilas nagyon meg volt sértve.
Utóvégre semmiség volt az egész… s ő nem érdemelte ezt… Gimesi egy
papagályt festett s azt mondta dümmögve:</p>
<p>– Már a lábába száradt az esze, nem érdemes meghallgatni.</p>
<p>Ezen a kisdiák még jobban megijedt, neki is volt nagyanyja, de ő
sohasem mert volna ilyen megjegyzést tenni rá… Neki az szent volt,
amit az édes nagyanyám mondott s akármilyen igazságtalan lett volna
is, mégis szótalanul viselte volna el.</p>
<p>– Hallgass, – mondta csendesítve, ijedten.</p>
<p>– De igen, megmondom én neki is, – és Gimesi olyan mérges lett,
mint a paprika, a szeme nedves lett s izzott és pattogtatta a
szókat, úgyhogy szinte elfulladt a lélegzete. – Én már nem vagyok
olyan kis taknyos, még mikor elsőbe jártam, akkor szidhatott ok
nélkül, de már tudom, hogy honnan fuj a szél.</p>
<p>Nyilas valami családi titkot sejtett az életük mögött s
rettegett, hogy Gimesi most haragjában ki fogja mondani, azért
kétségbeesett elszántsággal el akarta terelni a dologról a
figyelmét.</p>
<p>– Nézd csak: reskontó.</p>
<p>Gimesi nedves szemeivel zavarodottan nézett a kis cédulára, amit
elébe tartott.</p>
<p>– Mi az? – kérdezte mogorván dünnyögve.</p>
<p>– Lutri.</p>
<p>Gimesi nagyot nézett.</p>
<p>– Micsoda? – s a szája is nyitva maradt.</p>
<p>– Lutriba megtettem ezt az öt számot.</p>
<p>Gimesi átmenet nélkül elkezdett kacagni, hátratartotta a fejét s
a két tenyerét a hasára tette s hang nélkül sokáig görcsösen
hahotázott.</p>
<p>– Lutrira tettél?</p>
<p>– Igen.</p>
<p>– Barátom… nahát ilyet még nem kacagtam, mióta kétágú vagyok… te
lutrira tettél? <span class="pagenum"><a name="Page_77" id=
"Page_77">-77-</a></span></p>
<p>Ő is nevetett, úgyhogy köhögött utána, fuldoklott a nevetéstől,
most egyszerre neki is nagyon furcsa lett, hogy ő lutrira tett.</p>
<p>– És fogsz nyerni?</p>
<p>– Nem tudom.</p>
<p>– És ha nyersz tíz forintot, mit veszel rajta?</p>
<p>– Mit?… Hát… veszek egy penecilust.</p>
<p>– Penecilust?… Milyet?</p>
<p>– Milyet? Gyöngyháznyelűt, olyat, hogy halalakja lesz… – s a
Böszörményi késére gondolt, ott a szemetesláda mögött.</p>
<p>– Barátom, ha nekem tíz forintom volna!</p>
<p>– Mit vennél?</p>
<p>– Ötöt elküldenék belőle anyámnak.</p>
<p>A kis Nyilas lángvörös lett: hát ő nem gondol az
édesanyjára?</p>
<p>– Ötöt meg elcukrászdáznék, – mondta Gimesi.</p>
<p>Nyilas nem tudott szóhoz jutni, de ezt nem, ezt nem tenné.
Cukrászda, mire az: a multkor, mikor Orczyéktól kijött, a cukrászda
ablakában ébredt eszméletre, de azért eszébe sem jutott, hogy
vegyen egy darabot. Mire az: színházra igen.</p>
<p>– Ha nyerek, annak csak fele lesz az enyém, mert felét az öreg
úrnak kell adni, – mondta.</p>
<p>– Annak a vén totyakosnak? – szólt Gimesi.</p>
<p>– Nem totyakos, – szólt megsértődve Nyilas.</p>
<p>– Jó van no, mán én csak úgy hívom az öreget mind: öreg, hát
totyakos, – és Gimesi hangosan nevetett, mert még mindig nem fért a
fejébe, hogy valaki lutrira pénzt tegyen. – Ő adta rá a pénzt?</p>
<p>– Igen.</p>
<p>– Egy hatost?</p>
<p>– Nem.</p>
<p>– Kettőt?</p>
<p>– Nem.</p>
<p>– Többet?</p>
<p>– Egy forintot.</p>
<p>– Egy forintot! – mondta elhűlve Gimesi. – Baráték, egy forint
még nyereségnek is elég vóna – s elkezdett újra nevetni. – Nekem
még nem vót <span class="pagenum"><a name="Page_78" id=
"Page_78">-78-</a></span> egy forintom, amit én elkőthettem vóna,
mer az én kezembe a nagymama nem ad két krajcárt se, hogy azt arra
kőthessem, amire akarom.</p>
<p>– Nekem van huszonhat krajcárom.</p>
<p>– Huszonhat?</p>
<p>– Vagyis huszonegy, mert a szállítólevélre kétszer adtam öt-öt
pízt, levélre meg kettőt.</p>
<p>– Ha nekem húsz pízem vóna, akkor vennék rajta hat darab
krémest, neked egyet, Orczynak egyet, Tannenbaumnak egyet,
nagymamának egyet, kettőt megennék magam.</p>
<p>Soká nevettek rajta.</p>
<p>– Orczy nyert egy Magyar Történelmi Albumot.</p>
<p>– Nyerte?</p>
<p>– Igen, megírta a vakációt, hogy Nyári gyönyörűségek és azt
Forgó bácsinál kinyomtatták a Kis Lapban és azért.</p>
<p>– Kinyomtatták?</p>
<p>– Igen.</p>
<p>– Amit Orczy írt?</p>
<p>– Igen.</p>
<p>Gimesi megint rákezdett a hangtalan kacagásra, de most már
csakúgy csiklott a végén.</p>
<p>– A helyesírási hibákat is kinyomtatták? – mondta.</p>
<p>– Azt kijavította a bátyja, – mondta Nyilas.</p>
<p>– A bátyja, az a hosszú?</p>
<p>– Igen… Az írta a dolgozatot… Ő írta, de a bátyja beleírt, meg
kijavította…</p>
<p>Gimesi gyanakodva nézett Nyilasra.</p>
<p>– Te tudsz, – szólt.</p>
<p>– Mit? – vörösödött el Nyilas, mert megérezte, hogy rosszat
tett, hogy ezt elmondta.</p>
<p>– Jól tudsz <i>rákenni</i>.</p>
<p>Nyilas hallgatott.</p>
<p>– Kíváncsi vagyok, – szólt Gimesi a fejével intve – hogyha
elmégy mitőlünk, akkor miránk mit fogsz mondani?</p>
<p>A kis Nyilas rákvörös lett, aztán a vére egészen leszállt a
szívére.</p>
<p>Leült szédülve a székre s csak nézett kétségbeesve Gimesire.</p>
<p>Ennek feltünt a némasága s rémült arca. <span class=
"pagenum"><a name="Page_79" id="Page_79">-79-</a></span></p>
<p>– Énfelőlem mondhatsz, – szólt s megrántotta a vállát.</p>
<p>Nyilas kiáltani, ordítani szerette volna, hogy: én nem! rólad én
nem mondanék rosszat, ha darabokba vágnának is, mert téged
szeretlek.</p>
<p>De azután csak ennyit mondott:</p>
<p>– Azt hiszed rólam?</p>
<p>A csönd nagyon kínos lett.</p>
<p>Sokáig ült az asztal mellett s Gimesi is zavartan
festegetett.</p>
<p>– Há honnan tudod te ezt? – mondta az orra alatt dünnyögve.</p>
<p>Nyilas elnézett az ablakra. Az ablakból le lehetett látni jól az
utcára, mert az ablak alja a lábuk alatt volt.</p>
<p>Szerette volna dacosan azt mondani, hogy: maga találta ki, csak
úgy mondja! De nem volt képes hazudni, így sem, úgy sem.</p>
<p>– Te tanáltad ki?</p>
<p>Megrázta a fejét, hogy nem.</p>
<p>– Hát beszélj, ne bosszants! Ne mérgesíts, mert mingyán hasba
bokszollak, mint az elébb.</p>
<p>Nyilas lehajtotta a fejét az asztalra és zokogásban tört ki.</p>
<p>– Azért is én kaptam ki.</p>
<p>Gimesi ideges lett, tipett-topott, az ecsettel babrált, a
szájába vette s a szájaszéle vörös lett a kármintól.</p>
<p>– De nagy marha vagy, – mondta s a szeme izzani kezdett.</p>
<p>– Mikor mondtam én terólad rosszat? Hát te tudnál én rólam
mondani?</p>
<p>– Hát Orczyékról is mondtál.</p>
<p>– Mert nekem oda muszály volt elmenni, mert Gyéres tanár úr
parancsolta, és az ő szüleinek is megmondta, hogy nekem muszály oda
elmenni, mert azok engem csak látni akartak, hogy kinevessenek, és
kalácsot dugtak a zsebembe, mint egy kisbabának és… azért jöttem
el, mert én nem megyek oda többet soha!</p>
<p>Gimesi megdöbbenve nézte, éppen úgy, mint az előbb a nagyanyját
s újra hozzáfogott festeni. <span class="pagenum"><a name="Page_80"
id="Page_80">-80-</a></span></p>
<p>– Hát csak bőgjél, én nem bánom, ha bőgsz, – mondta.</p>
<p>Akkor letette az ecsetet s úgy maszatosan, odament a korsóhoz,
töltött egy pohár vizet, odahozta Nyilasnak.</p>
<p>– Nesze, igyál.</p>
<p>Nyilas meg volt döbbenve: ennyi jóságot még senkitől sem várt s
nem is tapasztalt. Ivott.</p>
<p>– Mosd meg a szemed, no, mer ha bejön nagymama, mindjárt
felfal.</p>
<p>Nyilas megmártotta az ujját a vízben s a szemét megtörülte a
nedvességgel.</p>
<p>Akkor ránézett kicsit a barátjára s meglátta a száját.</p>
<p>Veressel be volt festve az álláig, ahogy lenyalta a festékes
ecsetet, erre kitört rajta a kacagás.</p>
<p>– Te, mosdjál meg – mondta neki.</p>
<p>– Minek?</p>
<p>– Nézd meg a szádat.</p>
<p>Gimesi tükörhöz ment s belenézett.</p>
<p>– Ónnye, de jó pofa vagyok!</p>
<p>Azzal visszament az asztalhoz s a másik csészéből zöldre
festette a másik szájszélét.</p>
<p>– Most má jól nézek ki, mi?</p>
<p>És pojácásan ugrálni kezdett, s mindketten soká nevettek.</p>
<p>Hamar észretért, hogy erősen sötétedik s neki menni kell
felolvasni.</p>
<p>Másnap az iskolában Gimesivel összenevettek, mert magyar órán
kiosztották a dolgozatokat s Orczy kettest kapott.</p>
<p>Orczy meg volt sértve s dobálta a füzetet, mintha nem őt
illetné.</p>
<p>Már ebben az időben sokat beszéltek az intőről. Ő voltakép nem
érdeklődött iránta, de az A) osztályban szokás szerint ezt is
hamarabb adták ki s egy délben azzal jöttek haza, hogy Böszörményi
kapott két tárgyból.</p>
<p>Kicsit kárörömmel gondolt rá, nem bánta, hogy intőt kapott, úgy
kell neki, haragudott rá a bicska miatt. Egészen furcsán sosem
jutott eszébe, amiket Böszörményi vétett őellene, nem is tudta már
mi volt, sok apróság, de ahányszor meglátta, mindig <span class=
"pagenum"><a name="Page_81" id="Page_81">-81-</a></span> eszébe
jutott a kés a szemétláda mögött s emiatt nem tudott vele beszélni,
sem barátkozni, se megbocsátani neki. Pedig mióta ő pénzkereső volt
s annak még mindig nem érkezett sem csomagja, sem pénze, azóta
egyre jobban járogatott utána, szívesen megvendégeltette volna
magát lent a kofánál, dacára annak, hogy ő csak B) osztályos volt s
az A)-beliek még harminc év mulva is úgy beszéltek a B)-istákkal,
hogy »hogy lehetett B)-be járni«?</p>
<p>Azután aznap délután kiosztották náluk is. A helybelieknek
átadták, hogy vigyék haza s irassák alá szüleikkel, a vidékiekét
csak felolvasták s hivatalból küldték el.</p>
<p>Néhány percig bizony szívszorulása volt, eddig nem gondolt rá,
hogy ő is kaphat valaha intőt, hogy jó lesz vigyázni, mert
szekundára áll, de tudja isten, mikor olyanoknak a nevét is
hallotta, akik elsőbe jó tanulók voltak, akkor a szívébe nyilallott
s eszébe jutott, hogy mennyi mulasztása van: ma sem érti a supinum
tőt…</p>
<p>Hála istennek kimaradt a neve…</p>
<p>Három-négy nap mulva azonban latin órán valami nyugtalanítót
vett észre!</p>
<p>Gyéres tanár úr, szokása szerint, ahányszor elment Orczy
mellett, mindig megcirógatta, de most azonfelül rá is többször
ránézett.</p>
<p>Mindig sértette őt, hogy a tanár úr kivételez Orczyval, de mióta
ő maga meggyőződött felőle, hogy bejáratos Orczyékhoz, azóta azon
csodálkozik, hogy ennyire tartózkodó. Valami sértőt talált abban,
hogy a tanár igyekszik ugyanolyan hangon beszélni Orczyval, mint a
többi fiúval. Otthon persze Bébucinak szólítja: akkor itt miért
mondja Orczynak?</p>
<p>Ő úgy érezte, hogy kétféle viszony két ember közt nem lehet: ha
én valakivel jól vagyok, akkor azzal mindig egyforma jóba kell
lenni. Hát ha véletlenül debreceni tanár volna az ő Géza bátyja s
az őt tanítaná, akkor az itt Nyilasnak szólítaná őt?</p>
<p>Azt akarta, hogy: igenis, a tanár úr legyen jóba Orczyval, nem
úgy, mint az egészen idegenekkel, de akkor ővele is, mert ő is volt
már Orczyéknál… És legyen Gimesivel is, aki neki olyan jó
<span class="pagenum"><a name="Page_82" id=
"Page_82">-82-</a></span> testvére s K. Sántával is, aki legjobb
tanuló. Tannenbaumnál megállott, az kivételes dolog, náluk otthon
falun, aki zsidó, nem számított a többiek közé, de a kollégiumban
az máskép van és Tannenbaum még okosabb is náluk mindnyájuknál.</p>
<p>Efféléken tünődött, mikor óra végén így szólt a tanár úr:</p>
<p>– Nyilas.</p>
<p>Rémülten állott fel, mert egy csöppet sem figyelt, nem tudta,
miről van szó a felelésben.</p>
<p>– Gyere be óra után a tanári szobába!</p>
<p>Minthogy nem szólt tovább semmit, kis várás után leült. Az
osztály összesúgott. Mindenki suttogott s ránéztek. Most talán
először vette észre az osztályt. Eddig csak ezzel a két fiúval volt
csupán valami vonatkozásban, meg becsületből a következő kettővel,
hárommal, s úgy járt iskolába, mintha csak ők öten volnának itt. A
padja ott is volt mindjárt az ajtó mellett, ahogy bejött, mindjárt
leült, az osztályt olyan kevéssé figyelte meg, mint a réten a
füveket s bokrokat.</p>
<p>Mikor csengettek, szoruló szívvel, kalap és kabát nélkül rohant
a tanár úr után s nagyon sokáig kellett várnia az előszobában.</p>
<p>Az intők jártak az eszében s a szíve úgy szorult, majd elájult:
talán már értesítették is az édesapját… Szekundára áll… oh istenem…
Most az első padból is leteszik… talán valahová hátra… S nem fog
Orczy mellett ülni és Gimesivel sem barátkozhat többet… mert nem
azért hívták meg Orczyékhoz, mert ő jó fiú s mert olyan amilyen,
hanem a bizonyítványa miatt s a Gimesi nagyanyja sohasem engedné
meg, hogy a fia rosszabb tanulóval barátkozzék…</p>
<p>Valami rettenetes igazságtalanságot érzett ebben: az élet
legnagyobb kegyetlensége viharzott le benne: saját magát
elválasztva látta a második helytől. Mindaz, amit eddig kapott, az
nem neki szólott, hanem annak a helynek, ahol ül az osztályban.
Mindegy, hogy ki ül ott. Akié az a bizonyítvány, az kapja meg az
ingyenes bentlakást, az ingyenes konviktust, az ösztöndíjat, a
szobafőnök különös figyelmét, a tanárok érdeklődését, a Nagy úr
megbecsülését: <span class="pagenum"><a name="Page_83" id=
"Page_83">-83-</a></span> az kapta meg a felolvasómunkát, és ebben
a percben kétségbeesett sikoly volt a szívében: görcsösen
kapaszkodott ahhoz a helyhez…</p>
<p>Szédülgetett, ahogy ott állott az előszobában s halvány volt az
arca és a szíve iszonyúan vert s amint a tanári szoba ajtaját
nyitották, mindig meglátta Gyéres tanár urat, aki szivarozva állt,
vagy sétált odabenn, elegáns világos ruhájában s kissé
előrehajolva, figyelmesen beszélgetett és nem jött ki őhozzá.</p>
<p>Persze: mit érdemel a tönkrement s lecsúszott diák, akinek intő
jár.</p>
<p>Bátori tanár úr jött be testhezálló barna zsakettben s
rászólott:</p>
<p>– Te kit vársz?</p>
<p>Ijedten felnézett a rideg hangra, a szája mozogni kezdett, de
hangot nem adott:</p>
<p>– Gyéres tanár urat, – rebegte végre.</p>
<p>Bátori tanár úr nem szólt semmit, bement a tanári szobába.</p>
<p>A tanár erélyes hangja egy kicsit magához térítette, mert már az
ájulás környékezte, de most az édesapja jutott eszébe, aki bizony
nem ijedne meg még a nagyobb veszedelemtől sem. Hát ha intő, legyen
intő; dac támadt fel benne: ha ő az utolsó, legyen a legutolsó. Az
is mindegy. Ő akkor is csak annyit tud, vagy nem tud, mint most,
akármilyen kalkulust adnak s ha elveszik tőle a stipendiumot, akkor
hazamegy és kapálni fog a répaföldön…</p>
<p>Nagyot, mélyet, keserveset lélegzett, mert tavaly is elájult
egyszer, mikor odakint kapált; igaz, hogy az az ájulás egy kicsit
nem volt tiszta, mert csak elszédült s boldog volt, hogy el tudott
szédülni s hogy csakugyan minden vér lefutott az arcából s izadság
verte ki az egész testét: láthatták, hogy nem ő csinálta, s muszály
őt beküldeni Debrecenbe a kollégiumba, mert otthon nem lesz belőle
semmi.</p>
<p>Gyéres tanár úr most kijött a tanáriból, szivar volt az ujja
közt s megállott előtte, egészen vidáman és csaknem feléje
hajolt:</p>
<p>– Te kis Nyilas…</p>
<p>A szivart a szájába vette s egyet szippantott. Nagyon jószagú
volt a ruhája, a szivarja, a kis Nyilas <span class=
"pagenum"><a name="Page_84" id="Page_84">-84-</a></span> felemelte
rá a szemét s igyekezett olyan szolgálatkészen nézni s figyelni,
ahogy csak tudott.</p>
<p>– Mondjad csak, elvállalnád te egy gyereknek a tanítását?</p>
<p>Nem felelt rá, megfordult vele a világ s azt hitte, most rögtön
felrepül. Mint a köd foszlott el róla minden aggodalom s egyenesen,
mereven állott s hallgatott.</p>
<p>Intett aztán, hogy elvállalná.</p>
<p>– Minden szerdán és szombaton délután kellene latint és számtant
tanulni azzal a haszontalan kis Dorogi gyerekkel.</p>
<p>– Igenis.</p>
<p>– Nálam volt a nénje, szegények, igen jó család, nagy familia és
ez a kis béka elszórakozza az időt, nem képes figyelni…</p>
<p>– Igenis.</p>
<p>A tanár megállott s az igazgatói iroda ajtajára nézett, ott
valaki kijött.</p>
<p>– Hát akkor jól van, beszéld meg vele és eredj el hozzájuk ma
délután.</p>
<p>– Igenis.</p>
<p>– Igen… Két forintot fognak fizetni egy hónapra.</p>
<p>Ezzel hátat fordított s visszament a tanáriba.</p>
<p>A kis diák pedig futva ment el a vizsgálat helyéről, a félelmes
helyről, remegő lábain.</p>
<p>Az osztályban kíváncsian várták, még akkor is alig birta
összeszedni magát, csakhamar leült a helyére a padba.</p>
<p>– No mi az? – kérdezte Gimesi.</p>
<p>– Azt mondta a tanár úr, hogy nekem muszály tanítani
Dorogit.</p>
<p>A hátulsó padból odatámaszkodott hozzájuk Barta s odajött
Tannenbaum is.</p>
<p>– Tanítani fogsz?</p>
<p>– Igen, megparancsolta a tanár úr.</p>
<p>– És mit fizetnek, – kérdezte Tannenbaum.</p>
<p>– Két forintot.</p>
<p>– Két forintot?</p>
<p>– Igen.</p>
<p>– Barátom, – mondta Gimesi – meg fogsz gazdagodni, öt forintot
keresel egy hónapba. <span class="pagenum"><a name="Page_85" id=
"Page_85">-85-</a></span></p>
<p>Tannenbaum komolyan mondta:</p>
<p>– Annyiért nem lehet tanítani, két forintért.</p>
<p>– Mindennap? – kérdezte hátulról Varga János.</p>
<p>– Csak kétszer egy héten, szerdán és szombaton délután.</p>
<p>– Akkor elég, – mondta Varga.</p>
<p>Misi ránézett erre a Vargára, ez volt az a kállósemlyéni
tisztaruhás kis fiú, aki azt mondta, hogy kőházuk van, ez mindig
üzletet szokott csinálni: gombot cserélt üveggolyóért, meg
csokoládét tollért.</p>
<p>Tannenbaum ránézett Vargára s azt mondta:</p>
<p>– Akkor is kevés. Mert ha kétszer megy is el egy héten, de
lényeges, hogy meg fogja tanítani s mi az, két forint? Most, mikor
egy festék öt krajcár?</p>
<p>Varga erre azt felelte:</p>
<p>– Ez nagyon rendes fizetés, én ismerek egy ötödikest, az szintén
két forintot kap heti két óráért, pedig ötödikes.</p>
<p>– No, de ő nem két órát fog adni, hanem két délutánt.</p>
<p>– Csak két órát adhat, – mondta Varga hevesen – mert öt órakor
már felolvasnia kell, tehát, ha elmegy az ebéd után, odaér két
órakor, ott lesz négyig, tovább nem, mert el kell neki jönni.</p>
<p>– Akkor is négy óra, – mondta Tannenbaum.</p>
<p>– Igaz! – mondta Barta Imre, a legerősebb az osztályban –
Tannenbaumnak igaza van! – és a kezét ökölbe fogta.</p>
<p>Ekkor még vagy hárman beleszólottak, Orczy már télikabátban
volt, mert most énekóra lesz és ő nem jár énekre, mert katolikus;
könnyedén azt mondta, hogy:</p>
<p>– Én részemről azt hiszem, hogyha én két forintot tudnék keresni
a magam erejéből, akkor az apától kapnék jutalmul egy száz forintos
kancát – s hangosan nevetett és elment.</p>
<p>Hangosan kacagott, de kedvesen, úgy hogy senki se vette neki
rossz néven, ő nem tehet róla, hogy olyan gazdagok.</p>
<p>Csak Misi hallgatott fáradtan s kimerülten, ő nem tudott ebből
megítélni semmit. Ő nem tudta, hogy kevés-e vagy sok, nem tudta,
van-e rá ideje, <span class="pagenum"><a name="Page_86" id=
"Page_86">-86-</a></span> vagy nincs, képes-e rá, vagy nem; ő csak
azt tudta, hogy borzasztóan fáradt s legjobb volna lefeküdni, mert
elszédül itt még ezen az órán.</p>
<p>Bejött Csoknyai tanár úr, az énektanár, felállottak s hamar
helyre futott mindenki, mert négy pad minden diákja odacsődült a
vitába.</p>
<p>Mikor leültek, Misi hátrafordult s Dorogi Sándort kereste, még
őrá nem is gondolt. Ismerte egy kicsit, csaknem az utolsó padban
ült, de nem látta, sehogyse találta meg.</p>
<p>– Te, melyik az a Dorogi?</p>
<p>Gimesi hátrafordult:</p>
<p>– Az a mulya?</p>
<p>Mikor a tanár úr hátat fordított nekik, felállott félig s úgy
kereste meg a szemével.</p>
<p>– Ott ül az ablaknál, utolsóelőtti padba, az a mulya!</p>
<p>Most már ő is ráismert. Ez egyszer nagyon furcsán felelt
földrajzból. Azt kérdezték tőle, hogy: csak egy kérdésre feleljen
legalább jól, hogy hol van Konstantinápoly! S arra ő azt felelte,
hogy Afrikában.</p>
<p>De most olyan rendes, helyes kis fiúnak tűnt fel előtte, kivált,
hogy az ablakban ült.</p>
<p>– Ez nem mulya.</p>
<p>– Mulya, – mondta csendesen, vagdalkozó módján Gimesi – amék ott
ül, az nekem mind mulya.</p>
<p>A tanár úr elvégeztette a feleltetést s most újat kezdett
tanítani. Az énektanár nagyon furcsa ember volt, az összes tanárok
közt a legfurcsább. Ez olyan volt, mintha nem is tanár lett volna,
hanem vendég. Nagyon udvarias volt, mindig azt mondta, kérem
szépen, kérem szépen és egy kicsit mintha selypített volna: kévem
szépen…</p>
<p>Ő ebből az egy tárgyból egyáltalán semmit sem értett. Nem bírta
megfigyelni azt, hogy mi az a kotta. Egyet jól tudott: violin
kulcsot senki sem tudott szebben írni, mint ő; két-három
gyakorlatot is el tudott dalolni, éppen úgy, mint a nótát: É, f, é,
d – f, é, d, c! – d, d, g, f, – é, é, d, c – tam f, é, d, c… Az a
<i>tam</i> nagyon tetszett neki benne, csak nem tudta, hogy mit
jelent. <span class="pagenum"><a name="Page_87" id=
"Page_87">-87-</a></span></p>
<p>– Csöndet kérek, csöndet kérek, csöndet kéééveeeek… – mondta a
kis kövér vöröses Csoknyai tanár úr, s leintette az ő
vitájukat.</p>
<p>Aztán hozzáfogott beszélni a skáláról vagy miről… Nem volt
szégyen nem érteni, mert az osztályban senki sem értette. Orczy
persze nevetett rajtuk, mikor panaszkodtak, hogy így butaság, úgy
butaság, mert Orczy zongorázni is tudott, hát neki bliktri volt az
egész kotta.</p>
<p>Még legjobb az volt, mikor az egyházi énekeket énekelték, a
zsoltárokat. Ezekből Misi is sokat tudott, sokkal többet, mint a
többiek, mert ők otthon a falusi iskolában egyebet se tettek csak
mindig énekeltek.</p>
<p>Tudta azt, hogy neki »nincs hallása«, s ez az édesanyjának igen
nagy szomorúság volt, mert ő, szegényke, gyönyörűen dalolt, az
édesapja meg pláne első énekes volt a faluban, akárhová ment,
mindig a templomba ment vasárnap s úgy vezette az éneket, szinte
hasított.</p>
<p>Ő a szárazmalomban tanult meg egy kicsit dalolni. A Droftiék
malmában hajtotta a lovakat, az egy nagy szalmafedelű szárazmalom
volt s egy kölcsönkért lóval őrölték a búzájukat s ő hajtotta egy
kis ostorral, ott ülve a rendkívül nagy vízszintes keréken. Egyedül
volt a malomban egész délután s az egyhangú malomzúgásban
hozzáfogott dalolni s egyszerre csak maga sem tudja hogy,
megtalálta a dallamot. Álmodozva ült a kerék hosszú küllőjén s
tetszett neki, hogy a ló oly szelíden ballag körbe, körbe. Fent a
verebek csiripoltak, ő pedig azt dalolta, hogy:</p>
<div class="poem">
<div class="stanza"><span class="i0">Hullámzó Balaton
tetején,<br /></span> <span class="i0">csolnakázik egy
halászlegény,<br /></span> <span class="i0">hálóját a
szerencse,<br /></span> <span class="i0">őt pedig a
kedvese,<br /></span> <span class="i0">elhagyta, el a
szegényt.<br /></span></div>
</div>
<p>Valahogy, csak úgy véletlenül rányitott a dallamára. Ez olyan
boldoggá tette, hogy aztán késő sötét estig, míg csak meg nem
állították a malmot s ki nem fogták a lovat, folyton ezt
dalolta.</p>
<p>Abban az időben épített az édesapja egy új csűrt az udvaron.
Mikor a szarufák fel voltak rakva <span class="pagenum"><a name=
"Page_88" id="Page_88">-88-</a></span> s be is volt lécezve, az egy
nagyon szép nyári este volt, ő felmászott oda a magasba s elkezdte
dalolni, hogy:</p>
<div class="poem">
<div class="stanza"><span class="i0">Háromszínű, háromszínű a
nemzeti lobogó,<br /></span> <span class="i0">mind a három, mind a
három becsülettel ragyogó,<br /></span> <span class="i0">mind a
három mutatja, hogy magyar vagy,<br /></span> <span class="i0">ha
magyar vagy, tedd magadat szabadnak!<br /></span> <span class=
"i0">mind a három mutatja, hogy magyar vagy,<br /></span>
<span class="i0">ha magyar vagy, tedd magadat
szabadnak!<br /></span></div>
</div>
<p>Az édesanyja csak hallgatta, hallgatta, egyszer kijött a házból,
felnézett s összecsapta a kezét:</p>
<p>– Hisz ez a gyerek tud dalolni! – s lehívta, hogy összevissza
csókolja.</p>
<p>De azért valami nagyszerűen bizony ma sem tudott, különösen
ezeket a fél, meg nyolcad, tizenhatod kottákat abszolúte nem bírta
felfogni, pedig az énekhangpróbán nagy büszkeségére bevette a tanár
úr a karba altnak, ő tudott legmélyebbre énekelni az osztályban.
Ott azonban hatvanan fujták a kórust s ő is elsegített egy-egy
hangot valahogy a többi közt. Szegény Csoknyai tanár úr nagyon járt
volna a kedvébe, hogy olyan jeles volt a bizonyítványa, de azért
még a legnagyobb jóakarat mellett sem tudott vele egyebet csinálni,
egyest adhatott, de tudományt nem.</p>
<p>Csak óra vége felé jutott eszébe, hogy ő ma el sem mehet
Dorogiékhoz, mert konviktusba kell menni, azután már kevés idő van
s két órakor iskola, ötkor ő megint felolvasni megy, azután
vacsora, azután már nem szabad kimenni a kollégiumból…</p>
<p>Tizenkettőkor kiáltott Doroginak, mert látta, hogy hamarabb
elmegy, mint ő:</p>
<p>– Dorogi!</p>
<p>– Dorogi, Dorogi! – kiáltott Varga is.</p>
<p>Igy egész iskolai tanács gyűlt megint össze, néhány télikabátos,
felpakolt fiú együtt állapította meg, hogy csak szerdán délután fog
elmenni hozzájuk.</p>
<p>A kis Dorogi lángvörös volt s zavarban volt s alig mert Misihez
szólani.</p>
<p>Misi is nagy zavarban volt, furcsán érezte magát, nem tudta,
hogy fog ő megtanítani valakit valamire.</p>
<p>Igaz, az elemiben mindig ő volt a leckéztető. Egyszer a tanító
úrtól ki is kapott, a tanító úr nagyon <span class=
"pagenum"><a name="Page_89" id="Page_89">-89-</a></span> mérges
ember volt s kivette a dézsából a dézsahordórudat s azzal vágott
végig a fején, mert nem tudott felelni Drofti Károly, akit a keze
alá adott. Akkor az ő feje feldagadt akkorára, mint egy dinnye; az
édesanyja nagyon ingerült lett, véletlenül éppen ott volt a faluban
a doktor s az édesanyja mindjárt elküldött érte.</p>
<p>A kisöccse ment el, a testvére, aki már szintén iskolás volt s
az iskola előtt kellett elmennie a községházára. A tanító úr pedig
véletlenül kint állt s úgy látszik, megbánt valamit s megszólította
figyelmeskedésből a gyereket, hogy hova megy. Ez pedig egyszerüen
megmondta, hogy megy az orvosért, mert a Misi feje akkorára dagadt,
mint egy dinnye.</p>
<p>– Hm, de nagy tudós az a ti anyátok! – mondta a tanító mérgesen,
azzal fogta a gyereket, nem eresztette tovább, hanem eljött ő maga
a beteghez.</p>
<p>Misi még most is emlékszik, hogy megrémült, mikor belépett az
öccsével a tanító úr, nem azért, mintha félt volna tőle, hogy újra
kikap, hanem éppen azért, mert restellte, hogy a tanító megtudja,
hogy ellene áskálódnak…</p>
<p>A tanító úr aztán leült náluk, elbeszélgetett s nem hivattak
orvost, hanem azóta igen jó barátságban vannak a szüleivel, mert
megismerték egymást, hogy az ő édesanyja, ha ácsmesterné is, de
paplány. S a tanító úr is elmondta, hogy neki papnak kellene lenni,
de szerelemből megházasodott, azért lett csak tanító.</p>
<p>Némi aggódással gondolt rá a kis Misi, hogy vajjon most is
megkapja-e a dézsarudat azért, mert tanít valakit…</p>
<h2>V. FEJEZET</h2>
<p class="summary">amelyben a kisdiák családok életébe keveredik
bele s olyan dolgokról hall és olyanokat lát, amik nem tartoznak a
gimnáziumi tananyaghoz; például szerelmeslevelet közvetít, ami
szintén hiányzik az »államilag jóváhagyott« tantervből.</p>
<p>Dorogiék egy nagyobb parasztházban laktak, a ház első végében.
Hátul laktak a házigazdáék.</p>
<p>A ház kívülről fehérre volt meszelve, de belül a szobák pingálva
voltak, ez tette őket urasabbá. Két szobájuk volt, az utcainak volt
három ablaka, kettő <span class="pagenum"><a name="Page_90" id=
"Page_90">-90-</a></span> az utcára, egy az udvarra, az udvarinak
két ablaka, a tornácra.</p>
<p>Ők a belső szobában tanultak mindig, az utcaiban a nagy ovális
asztal mellett s rendesen lámpát kellett gyújtani a végén, mert
december felé járt az idő és hamar setétedett.</p>
<p>Volt ott egy csomó ember abban a lakásban, magas nagy nők, de ő
valami két hétig nem tudta őket megkülönböztetni egymástól.</p>
<p>Azt nem szerette, hogy annyi nő van ott, három felnőtt lány.
Különösen volt köztük egy kisebb, az mindig vihogott, nagyon utálta
érte.</p>
<p>Dorogit otthon Sanyikának hívták, még helyesírást sem tudott,
még a szorzótáblát sem tudta, latinból olvasni nem tudott, kétségbe
kellett esni rajta, hogy hogy fogja ő ezt megtanítani valamire.</p>
<p>Legokosabb az lett volna, hogy megmondja a szüleinek vagy a
tanár úrnak, de ez még akkor nem jutott eszébe. Úgy gondolta, hogy
őt nem azért állították mellé, hogy vádaskodjon rá, hanem hogy
megtanítsa arra, amit nem tud. Az ám, de hogy.</p>
<p>Ha valamit nem tudott, akkor ő mindig visszább ment egy
kérdéssel, mert ha nem tudja egy igének ragozni a conjunctivusát,
akkor próbáljuk először az indicativust. Ha nem tudja a futurumot,
a jövőidőt, akkor lássuk elébb a jelenidőt, a praesenst.</p>
<p>De aztán kiderült, hogy még azt sem tudja, mi a különbség a
praesens és a perfectum, a jelen és a mult közt. Akkor nekiállott,
hogy ezt megértesse vele: hogy a cselekvésnek a három fő történési
idejét kivilágosítsa előtte.</p>
<p>Igen, de aztán észrevette, hogy nemcsak a plusquamperfectumokat
nem tudja, s nemcsak az igeragozással nincs tisztában: de még a
főnévragozással sem: azt sem tudja, hány tő szerint osztályozzák a
főneveket. Tehát még visszább kellett menni egy egész esztendővel,
s legvégül vissza a legelső leckére, mert még azt sem tudta
lefordítani, hogy alauda volat!… rana coaxat… Pedig ez volt a
Békési nyelvtanban legelső lecke tavaly.</p>
<p>Mivel azonban mégis kellett a holnapi napra is készülni,
borzasztó bajok voltak a repetícióval. <span class=
"pagenum"><a name="Page_91" id="Page_91">-91-</a></span></p>
<p>Hogy lehet ismételni annak, aki mindennapra új leckét kell hogy
megtanuljon, jóllehet a tavalyit sem tudja.</p>
<p>Kétségbeesett vergődés volt ez a tanulás s neki a szája elfáradt
a sok kérdezésben, mert természettől jó tanítónak születve,
önkéntelenül inkább tett húsz kérdést, minthogy egyszer megmondjon
valamit: mindent belőle magából akart kihozni: öntudatlanul is,
logikai kapcsolatok alapján építeni fel.</p>
<p>Erre azonban sem elég idő, sem elég erő nem volt egyiküknél
sem.</p>
<p>– Mit csinált maga, mikor ezt tanultuk, – mondta idegesen.</p>
<p>Mivel Sanyika erre sem felelt, ezt is végigkérdezte, egy csomó
keresztkérdéssel, mert mégis kíváncsi volt, hogy lehet, hogy semmit
nem tud olyan leckéből sem, amiket különös figyelemmel tanított meg
s gyakorolt be a tanár úr.</p>
<p>– Mégis, mondja meg nekem: mit csinált ekkor meg ekkor?</p>
<p>Sanyika törte a fejét, aztán azt mondta:</p>
<p>– Akkor?… akkor éppen négyest fogtam be.</p>
<p>– Mit?</p>
<p>– Négyest.</p>
<p>– Milyen négyest?</p>
<p>– Az nagyon nagyszerű: fogni kell négy legyet s cérnával
összekötni és szántanak, de az igazán nagyszerű.</p>
<p>A kis nevelő tátott szájjal hallgatta.</p>
<p>– Szántanak?</p>
<p>– Igen, ki kell cseppenteni egy jó kis tintacseppet és azon ha
keresztülmennek, akkor barázdát húznak…</p>
<p>A nevelő maga is nevetett, ezen a kis zsivány megbátorodott s
azt mondja:</p>
<p>– Számtanórán pedig tudja mi a nagyszerű?… Fog az ember pókot,
sokat lehet fogni a hátulsó udvarba, akkor annak a lábát kiszedni
és megszámolni, hogy egy láb hányat kaszál…</p>
<p>– Hát földrajzórán?</p>
<p>– Földrajzórán? – mondta alamuszian Sanyika, – akkor nincs rá
idő. Mert akkor figyelni kell.</p>
<p>– Mire? <span class="pagenum"><a name="Page_92" id=
"Page_92">-92-</a></span></p>
<p>– Hát hogy mikor lehet röhögni az öreg Názón.</p>
<p>Nyilas nevetett, aztán komoly arcot vett fel s tovább vágta a
fát: verte a fejébe a leckét.</p>
<p>Mert azért jó fiú volt Sanyika, olyan szép tiszta kis fiúcska. A
tornában ugyan feljebb állott vagy tízzel őnála, de azért nem
látszott nagyobbnak, mert olyan szerényen összehúzta magát, hogy
senki se vegye észre, hogy a világon van: ennek köszönhette, hogy
átcsúszott az első osztályból a másodikba. Sőt azt is, hogy nincs
minden tárgyból intője.</p>
<p>Egyszer, úgy két hét mulva, a középső lány minden nap kezdett
beülni hozzájuk az órára. A kis nevelő először zavarban volt,
nagyon feszélyezte, hogy hallgatják, mert úgy érezte, hogy
ellenőrzik, de a lány nem szólt bele egy szóval sem a beszédjükbe,
kézimunkázott.</p>
<p>– Itt világosabb van, mint az udvari szobában, – mondta
egyszer.</p>
<p>Igy aztán hagyták, de halkabban beszélt Misi is, mint mikor csak
ketten voltak.</p>
<p>Hanem egyszer éppen hónap utolsó napján este, csak megszólalt a
lány:</p>
<p>– Ennél a Sanyikánál butább gyereket én még nem láttam.</p>
<p>Misi rémülten nézett fel erre a szakszerű megjegyzésre.</p>
<p>A lány egészen piros volt, előrehajlott a kézimunka felett s
gyönyörű szép lány volt. Fekete bogárszeme volt s az úgy
csillogott, mintha külön világított volna, az arca piros volt, de
azért gyenge fehér a széleken s amikor szólt, roppant sok
porcellánfehér fog volt a szájában. Ez volt rajta a
legfeltűnőbb.</p>
<p>Sanyika összehúzta a szemét, arcát s egészen kicsi lett, a
száját kicsucsorította.</p>
<p>Misi nem tudott szólani, úgy elcsodálkozott a lány
szépségén.</p>
<p>– Egészen megöli magát evvel a csacsival, – kiáltott a lány –
no, én nem tanítanám ezt, ha nekem adnák a bécsi
Szentistvántemplomot gombostól – s erre elkezdett nevetni.</p>
<p>Ahogy nevetett, a fogai a lámpavilágon szikráztak s a hangja úgy
csilingelt, mint valami kalitkában levő kis madáré. <span class=
"pagenum"><a name="Page_93" id="Page_93">-93-</a></span></p>
<p>– Dehogy volna nekem hozzá türelmem!…</p>
<p>Aztán újabb nevetéssel azt mondja:</p>
<p>– Még a kétszerkettőt se tudja!…</p>
<p>A kis Nyilas szokása szerint rettentően elpirult s jobban
zavarba jött mint Sanyika.</p>
<p>– Nem lehet hamarább tudni neki, mert előbb pótolni kell a
tavalyit, – mondta mentegetődzve.</p>
<p>– Pótolni kell neki az elemit, – mondta újabb nevetéssel a
lány.</p>
<p>– Nem, kérem…</p>
<p>A lány mosolyogva nézett rá.</p>
<p>– Kitől tanult maga tanítani?</p>
<p>A kis nevelőt újabb pirulási roham öntötte el, mert csakugyan
neki nagy vakmerőség volt vállalkozni erre a tanításra.</p>
<p>– Hát én csak úgy segítek Sanyikának, hogy eszébe jusson, mert
tudja azt ő is, amit én, csak nem jut eszébe.</p>
<p>– Én nem tudnék tanítani senkit a világon, – mondta a lány s a
hajába nyúlt. Nagy haja volt, sötétbarna nagy haja s zilált
frizurában volt a fején, nagyon jól állt neki.</p>
<p>– Pedig az jó, – mondta Misi lelkesen.</p>
<p>– Micsoda? Tanítani?</p>
<p>A lányon a legnagyobb álmélkodás látszott, amely a kacagással
volt határos.</p>
<p>– Igen!… én azt hiszem, annál nincs nagyobb öröm, mint valakit
megtanítani valamire, amit nem tud, és nagyobb jótétemény sem.</p>
<p>Elzavarodott ettől, hogy ilyen nagyot mondott, mert még nem volt
hozzászokva, hogy valamiről nyilatkozzék; talán ez volt az első
eset életében, hogy idegen előtt kijelentett valamit, amit igaznak
tartott.</p>
<p>– Én nem tudnék tanítani, – mondta a lány s elbiggyesztette a
száját. Aztán újra felnevetett, – de tanulni se! senkitől! Mikor a
Dóczyba jártam, én mindent tudtam, pedig sose néztem bele se a
könyvbe.</p>
<p>– Hova járt? – kérdezte figyelmesen a kis fiú, mert nem tudta mi
az, gimnázium?</p>
<p>– A Dóczyba.</p>
<p>– Mi az?</p>
<p>– A Dóczy? – s a lány hatalmasan felkacagott – maga még azt se
tudja? <span class="pagenum"><a name="Page_94" id=
"Page_94">-94-</a></span></p>
<p>A kis fiú zavarba jött s elpirult, azt hitte, neki mindent tudni
kell.</p>
<p>– No, majd megtudja egy pár esztendő mulva, – mondta a lány
hamis mosollyal s furcsán nézett a kis fiúra.</p>
<p>Ez rögtön elszemérmeskedte a dolgot, megérezte, hogy ez valami
olyan fiús-dolog, ahogy a fiúk maguk közt beszélnek a lányokról s
olyan zavart lett, hogy alig tudott visszatalálni a könyvhöz, isten
ments, hogy a lányra ránézett volna még egyszer.</p>
<p>Ez csendesen nevetett magában s felemelte a hímzését.</p>
<p>Néhány másodpercig szótlanul ültek, mert Misi nem tudta mit
szóljon, hogy folytassa a leckét… Most már restelte magát s nem
mert a lány előtt beszélni.</p>
<p>Akkor újra megszólalt a lány.</p>
<p>– Azér ilyen buta gyereket nem is képzeltem, mint ez a
Sanyika.</p>
<p>Sanyi felemelte a szemét, Misi észrevette, hogy a szeme éppen,
de éppen olyan, mint a lányé, csillogó és fekete és hosszú
szempillája van.</p>
<p>– Buta! – mondta Sanyi nyújtott hangon. – Jobb vóna, ha nem
vennél japán legyezőt.</p>
<p>A lány bíborpiros lett, az arca csaknem kicsattant, a kisdiák
látta, mert odalesett rá s látta, hogy pillanatokig nem tud szóhoz
jutni.</p>
<p>Akkor higgadtabb hangon így szólt:</p>
<p>– Erre nem buta, a kis szemtelen… hogy pimaszkodjék…</p>
<p>A kis nevelő rettentő kínosan érezte magát a testvérek
veszekedése közben, megdöbbenve s rendreutasítólag nézett
Sanyikára.</p>
<p>– Hatvan krajcár! – mondta dünnyögve, de élesen Sanyika.</p>
<p>A lány elvesztette a kevés higgadtságát.</p>
<p>– No, még csak az van hátra, hogy a kis taknyosok is
kritizáljanak.</p>
<p>– Taknyos vagy te, tudod! Törüld meg az orrod.</p>
<p>– Majd én megtörülöm a tied, te szemtelen, – kiáltott fel a lány
s felpattant. – Nézzétek csak, inkább tanulnád meg, hogy mennyi
hétszer nyolc! Te gyalázatos! Igy kell beszélni velem! <span class=
"pagenum"><a name="Page_95" id="Page_95">-95-</a></span></p>
<p>Misi egészen elvesztette a fejét, még ilyen veszekedést
testvérek közt nem látott… legfeljebb otthon, ő meg az öccsei, de
az nem számít, mert az otthon volt s ők fiúk s…</p>
<p>Ebben a percben felpattant az ajtó s belépett rajta a tiszta
feketébe öltözött legnagyobb lány, mint egy fúria. Úgy jelent meg,
szinte öldökölt a szemével, már odakint régen kínosan lesték, hogy
mit csinál ez a Bella, megállította a tanulást s mikor lesz már
vége.</p>
<p>Sanyika nem várt semmit, a nénje felé kiáltott nyávogva:</p>
<p>– Nem hagynak tanulni! Minek kell nekik idejönni, mikor tanul az
ember.</p>
<p>A vénlány szigorúan szólt a hugához.</p>
<p>– Légy szíves, gyere ki, kérlek.</p>
<p>De a hangja olyan volt, mint a kés.</p>
<p>– Mindig belebeszél a tanulásba, – siránkozott álnokul
Sanyika.</p>
<p>– Oh, a hazug király! – kiáltott a lány.</p>
<p>– Kérem szépen, még sose szólott bele, – mondta Misi.</p>
<p>– Most is azt mondta, hogy buta vagyok, – dünnyögte árulkodva
Sanyika.</p>
<p>A vénlány el akarta simítani a dolgot, édeskésen mondta:</p>
<p>– Nem kell olyan érzékenynek lenni, Sanyika. Te csak tanulj,
fiacskám, hogy jó legyen a bizonyítványka.</p>
<p>– Ha nem hagynak.</p>
<p>– Dehogy nem hagynak, dehogy nem hagynak, szeretném azt látni,
hogy téged valaki ne hagyjon tanulni!</p>
<p>A másik lány összedobálta a holmiját.</p>
<p>– Szemtelen kölyök, még hogy én nem hagyom: éppen megesett a
szívem, hogy hogy kell, de hogy kell vele kínlódni, még azt se
tudja, hogy mennyi hétszer nyolc.</p>
<p>– Azzal nem fogja jobban tudni, ha valaki mérgesíti!</p>
<p>– Mindig belebeszélnek.</p>
<p>– No, majd megkérjük Bellát, hogy többet ne jöjjön be a szobába,
míg ti tanultok, úgy-e kedves Nyilas. <span class=
"pagenum"><a name="Page_96" id="Page_96">-96-</a></span></p>
<p>Nyilas, a kedves, szerette volna, hogyha Bella bent lett volna a
szobában, most már sajnálta, hogy nem fogja többet látni, mert
igazán oly gyönyörű szép lány, kivált a nénje mellett, aki sovány
és a szemöldöke teljesen össze van nőve.</p>
<p>– Felőlem tanulhat: de éppen hogy nem akar! – mondta Bella.</p>
<p>– Csak hagyjuk, – mondta a vénlány, – ebben neked is van részed.
Ha annak idején egy kicsit foglalkoztál volna vele, akkor most
máskép nézne ki a gyerek.</p>
<p>– Inkább felakasztom magam, – szólt Bella indulatosan. – Lehet
evvel foglalkozni!</p>
<p>– Kell is!… – szólt kegyetlen hangsúllyal a másik.</p>
<p>Szünetet tartott, aztán folytatta:</p>
<p>– Ennek <i>kell</i> tanulni!… ez fiú… Ennek <i>cél</i> a
tanulás!… Ennek <i>állása</i> lesz s <i>kenyeret</i> fog keresni és
<i>jövőt</i>…</p>
<p>A kis diák ijedten nézett a vénlányra, ő is találva érezte
magát, mintha neki is szólott volna a lecke. Mert erre még nem
gondolt eddig: hogy ember lesz valaha valakiből s csibukkal fog
sétálni a gangon… hogy azért kell megtanulni az ablativus
absolutust… és bejön a cseléd megmondani, hogy: tekintetesúr
megellett a koca… vagy a hivatalba sétál fekete ruhában… Az még nem
tűnt fel előtte, hogy mindaz a lecke, amit el kell napról napra
végezni, csak valami akadálysorozat, amit át kell ugrálni, hogy a
végén valami jó, békés, uras hivatalba kerüljön az ember… Ha erre
gondolt volna, még kiállhatatlanabb lett volna az egész tanulás…
Ezért tanulni a törtszámokat?… és nem azért, mert az érdekes?… Ő
mindig ezzel érvelt Sanyika előtt: hogy nézze csak, milyen furcsa!…
furcsa, hogy ez igaz!…</p>
<p>A vénlány pláne egyenesen odafordult a kis diákhoz, mint egy
ítélő bíróhoz, aki most az ő családi perpatvarukból levonja a maga
véleményét s hevesen, erősen a következőket mondta hihetetlen
erővel, gyorsasággal s egész szónoki lendülettel.</p>
<p>– Ne gondolja, kedvesem, hogy mi mindig ilyen koldusok voltunk.
Hála Istennek, most sem, annyira nem, mint amennyire látszik. Oh,
de az én nagyatyámnak <span class="pagenum"><a name="Page_97" id=
"Page_97">-97-</a></span> még óriási uradalma volt, tíz
tizenkétezer hold, amit azonban a lófuttatás, a bécsi klubélet, meg
a kártya elvitt. Többek között, mikor építették a balatonsomosi
vasutat, akkor ő az első vonatot kibérelte, hogy abban senki más
nem ült, csak ő egymaga. Épen úgy mint a négyesfogatán. Belekerült
neki százhetvenezer forintba, mert a részvények nagy részét
megvette hozzá. Most jó volna, ha százhetven forint volna
belőle…</p>
<p>A kis diák azt gondolta, hogy ez nagyszerű és nagyon csodálatos
és csodálkozva hallotta és restelte magát amiatt, hogy a lány erről
beszél neki, mert az felesleges, sőt illetlen, de egy kicsit büszke
is volt, mint mikor az édesanyja egyszer elküldte otthon a
levélhordó asszony lakására, hogy le ne maradjon a levél s az a
postásné akkor este úgy beszélt vele, mint egy felnőttel s mindent
elmondott, még azt is, hogy az urának kilóg a hurkája, úgy kell
minden este bepakkolni s nem tud miatta dolgozni. De ő akkor azt
igen komolyan hallgatta, mert akkor először érezte, hogy komoly,
felnőtt emberszámba veszi őt, a majdnem úri gyereket, a szegény,
nyomorult postásné.</p>
<p>De a vénlány nagy hévvel folytatta.</p>
<p>– Ez azonban mind nem baj, ez a gyerek még mind elérheti!… Én
már leszámoltam az élettel: én már csak cseléd maradok, a
testvéreim szolgálója, meg lehet nézni a kezemet, veres, kifujta a
szél s fel van cserepesedve, s a ruhám és a cipőm: ez nekem mind
nem fáj, mert tudom, hogy kicsi gyerekkoromtól én vagyok ennek az
életnek itt az áldozatja: a drága mamám beteges, a kedves atyám
boldogtalan s nekem kellett cselédnek lenni a háznál, mert mégis
vannak dolgok, amiket el kell végezni ugyebár… Igen, egy igavonóra
szükség van, aki hajnalban kél és éjfélben fekszik s ez én vagyok;
a mi házunk, az kórház és nevelde, az egyik ágyban fekszik! a másik
kisasszony! csak én vagyok a ló!… Mintha bírnám; de ha még bírnám!
Ezek a parasztok, akik arra születtek, ezek nem értik persze, azt
hiszik, mindenki olyan mint ők, de az én lábaim már odavannak… ha a
piacról hazahozok tíz kilót, akkor már csak esem ágyba. De ez mind
semmi… <span class="pagenum"><a name="Page_98" id=
"Page_98">-98-</a></span></p>
<p>Nagy lélegzetet vett szegény lány s rámutatott Sanyikára, mint
egy győzelemre:</p>
<p>– A fő, hogy ezt idáig neveltem… ez mindent rendbe hozhat, csak
neki legyen jó bizonyítványa.</p>
<p>Keserűen bólintott:</p>
<p>– Én? Én hiába tanultam volna! Az én eszem olyan volt mint a
tűz, és bennem volt akarat: aki most lát, az nem tudja, ki voltam
én!… De mit érek vele, ha kitanulok is! Lehet belőlem
postáskisasszony! Annyi ma is vagyok!… Vagy mint ezek a
kisasszonykák?… Őket kitaníttattam, de ez is kár volt… mire mennek
vele?… Szegény lánynak, minél többet végez, annál rosszabb, mert
csak az igénye nő meg, de nem tehet semmit… Ez a gyerek, ez
szegényke akármilyen keservesen is, csak végezze el az érettségit,
akkor már mehet Pestre… Akkor már kész: abban a pillanatban, ahogy
a matúrája megvan, ő éppen ott van, ahol elhagyta a család ezelőtt
negyven évvel; ő újra Nagytárkányi és Bertóthi Doroghy lesz, nyitva
neki az összes rokonnak a palotája, a kaszinó, a klubok, már az
egyetemen gyerekség lesz átmennie, akkor már annyi pénze lesz az
onkliktól meg a tantiktól, hogy lumpolhat és amit akar… De most,
csak most ebben a hét esztendőben kell összeszednie magát, neki is,
nekünk is, mint a hamupipőkének; a szegénységen, azon bizony a maga
erejéből kell mindenkinek átvergődni… Kihez menjen ez a szegény
lányka? Van Debrecenben még egy ilyen gyönyörű gyermek?… Bertóthi
és Mieskieviczky vér s itt kell neki elhervadni a
parasztvityillóban… Mit csináljak vele, hova tegyem? ruha nélkül,
cipő nélkül… Egy bálba el nem vihetem: hát én? én voltam bálba
valaha?… Férjhez adni? Kihez adjam?… lesz belőle polgárasszony:
tésasszony… és majd ő is fog járni a piacra, igen, hiába nevetsz
szegénykém, fogsz te még kosarat cipelni a piacról…</p>
<p>A kisdiák úgy nézett rájuk s a szép lányra, mint valami
rettenetes sors, valami iszonyú jövő reménytelen áldozatára.</p>
<p>– Ez a gyerek?… Odescalchi lányt vehet feleségül, Eszterházy
lányt, Károlyi lányt, akit akar, aki tetszik neki… <span class=
"pagenum"><a name="Page_99" id="Page_99">-99-</a></span></p>
<p>Nagyot sóhajtott s a homlokát megsimította vörös tenyerével:</p>
<p>– Azért kell neki jó bizonyítványt szerezni… Azért nem sajnálok
én semmi fáradságot, áldozatot érte…</p>
<p>Rátette a kezét a kis Sanyi fejére s gyengéden megsimogatta:</p>
<p>– Tanulj fiacskám, tanulj, tanulj, kedves kis angyalom, kis
babám, tanulj édes kis gyémántom, tanulj, te ne törődj semmivel,
neked mindig lesz mindened, csak tanulj, lesz ruhád, cipőd,
füzeted, rajzpapirod, írhatsz, rajzolhatsz amennyit akarsz, tanulj
franciát majd, zongorát, sportot, mindent: aztán majd meglátod,
milyen hálával gondolsz vissza a te vén zsémbes nénédre valaha…
csak te tanulj… Dehogy fogunk mi téged zavarni… isten ments… sem
én, se Bella!!… se senki… Érted?</p>
<p>És gyöngéden, kimondhatatlan szeretettel ölelte át a fiucska
szép kis fejét.</p>
<p>A másik szobába jött valaki s odafigyeltek mindnyájan, férfihang
hallatszott.</p>
<p>A kisdiák mindjárt gondolta, hogy az apa lehet, mert mindenki
zavarba jött.</p>
<p>A vénlány kinyitotta az ajtót s abban a percben megjelent ott
egy óriási, gyönyörű, szakállas, nagy prémbundás férfi.</p>
<p>Egész rémülten nézett rá a kisdiák, mert még sose látta, olyan
volt ez a férfi, mint egy hős a Történelmi Arcképcsarnokból,
Petneházy a budavári ostromon, vagy Bercsényi Miklós, a Rákóczi
vezére. Kivált itt Debrecenben a kis köpcös emberek jókedvű,
mosolygó, pedrett bajszú országában.</p>
<p>Tisztelettel felállott előtte.</p>
<p>Sanyika felugrott s furcsa bizalmas bátorsággal hozzászaladt s
megcsókolta a kezét, azután a száját.</p>
<p>A lányok kezét csókolommal köszöntek.</p>
<p>– A mi kis barátunk, – mondta a vénlány, – a kis Nyilas
Mihályka. Tudja apa, aki együtt készül a leckére Sanyikával.</p>
<p>Az apa csendesen, derüs mosollyal bólintott a gyerekre, aztán
leült, úgy leeresztette magát az asztal mellett egy székre s szó
nélkül valami kellemes mosolygó nézéssel bámult maga elé.
<span class="pagenum"><a name="Page_100" id=
"Page_100">-100-</a></span></p>
<p>– Megfázott apa? – kérdezte a vénlány.</p>
<p>Nem szólt, nem is intett, csak az ajka mozdult meg a nagy bajusz
alatt.</p>
<p>– Ott nálatok annyira fűtenek, hogy az embert megütheti a guta,
– mondta s az asztalra könyökölve a homlokát megsimította.</p>
<p>– Tessék ideadni a kabátot, – szólt Bella s lehúzta az apjáról a
nagy bundát. A bunda belőlről is szőrmével volt béllelve.</p>
<p>A kisfia az ölébe telepedett.</p>
<p>– Mit tanulsz?</p>
<p>A fiú vállat vont.</p>
<p>A nagy ember most Misire nézett s ez szolgálatkészen mondta:</p>
<p>– Most a számtant tanultuk: közönséges törtekkel a négy
alapműveletet.</p>
<p>Az apának megmozdult a szemöldöke s jobban ránézett Misire.</p>
<p>– Ezt? – szólt.</p>
<p>– Igen.</p>
<p>Az apa szórakozottan forgatta egy ujjal a vékony könyvet.</p>
<p>– Ez az egész?… Hát te olyan szamár vagy, hogy még ezt se bírod
megtanulni, – mondta és az a szó, hogy szamár vagy, olyan kedves
volt; pedig látszott, hogy bántani akarja a fiacskáját, de az
csudálatosan egy cseppet sem félt tőle, belebujt a szakállába s
ujjaival simogatta.</p>
<p>– Bizony csak pirongassa meg apa, – szólt Bella élesen, – még a
szorzótáblát se tudja, olyan buta…</p>
<p>Az apa hallgatott, Misi félt, hogyha ez a nagy ember megmozdul,
valami összetörik.</p>
<p>– Buta… Nem buta talán… csak szamár… – s megint azzal a furcsa
mosolygással ejtette előre a fejét.</p>
<p>– Apa, Bella japán legyezőt vett hatvan krajcárért, – mondta
árulkodva Sanyika.</p>
<p>– Mi? – mordult fel az apa.</p>
<p>– Azért mond engem butának, mer megmondtam.</p>
<p>– Maj ki is hajítom a legyezőjével együtt! – morgott az apa.</p>
<p>– Csak ne szájaskodj, mert egyszer pofon ütlek, tudod! –
nyelvelt Bella mérgesen. <span class="pagenum"><a name="Page_101"
id="Page_101">-101-</a></span></p>
<p>– Nagyon félek tőled.</p>
<p>– Megkaphatod nagyon hamar.</p>
<p>– Majd megkapod te is apától, biztosítalak.</p>
<p>Misi egész odavolt, míg ezt hallgatta.</p>
<p>És a legcsudálatosabb az volt, hogy az apa nem szólt semmit, sem
nem haragudott, se fel nem háborodott, se nem nevetett, csak
folyton azzal a kissé merev s egyforma mosolygással nézett maga
elé.</p>
<p>Ők próbáltak volna az édesapjuk előtt ilyen hangon veszekedni!
már régesrégen kirepültek volna a szobából! Civakodtak ők eleget,
mert a kisebbek nagyon rosszak, nem akarnak szót fogadni s még
csunyábban is lármáztak, mikor jól összekaptak, de idegenek előtt
nem s a szüleik előtt meg pláne soha egy rossz szót se mertek
volna.</p>
<p>– Meg fog bukni? – kérdezé egyszer az apa s rámeredt Misire.</p>
<p>Ez megrémült ettől s elkezdett reszketni, minden pillanatban azt
várta, hogy átnyúl az asztalon s felkapja és kettétöri, mint egy
mézeskalácsot.</p>
<p>– Remélem, hogy nem, isten ments, – mondta aztán.</p>
<p>– Majd jó lesz suszterinasnak! – szólt az apa csendesen.</p>
<p>– Apa nagyon könnyen veszi, – mondta a nagylány, – ahelyett,
hogy megfogná s megrázná egyszer… hogy tudná, hogy komoly dologról
van szó… Akit gyermekkorába nem vernek meg, abból nagy korába se
lesz jó ember…</p>
<p>– Hozd be a vacsorát, – mondta az apa.</p>
<p>Erre elhallgattak.</p>
<p>Most besomfordált egy sápadt asszony, a mama, meg a legkisebb
lány, az most is nevetgélt, az anyját a hóna alatt fogva, támogatta
s a fejét lesütötte, úgy nevetett.</p>
<p>A mama félt, hogy valami baj lesz, azért vánszorgott be. Leült
az asztal mellett egy székre, olyan sápadt volt, mint a vászon s
iszonyúan sovány.</p>
<p>A kislány hamar elszaladt az ajtóhoz, az ajtófélfához,
odatámaszkodott s csak a halk kuncogása hallatszott, akárki akármit
mondott, ő csak nevetett.</p>
<p>Egy ideig csönd volt a mama miatt, akkor a vénlány így szólt:
<span class="pagenum"><a name="Page_102" id=
"Page_102">-102-</a></span></p>
<p>– Nekem tanul?… nekem nem tanul!… (a kislány erre felnevetett,
de a kezével betakarta a száját), apának tanul?… mamának tanul?…
Bellának, vagy Ilikének?… (Erre a kislány görcsösen felhahotázott s
kiszaladt a másik szobába.) Saját magának tanul: amit tanul, az az
övé…</p>
<p>Ujra csönd volt, aztán a kis Ilike, aki olyan tizenhárom éves,
hirtelen-piros arcú kis fekete lány volt, lassan újra besomfordált
az ajtóig, mert nagyon kíváncsi volt s egy szót sem akart
leveszíteni; akkor a mama megszólalt, halkan:</p>
<p>– Bizony magának.</p>
<p>A vénlány kapott rajta:</p>
<p>– Ha én tanulhattam volna! Én bizony tanultam volna! (Ilike
kacagása hátulról úgy rezgett, mint egy gerlice turbékolása) jaj
istenem: éppen most végeztem volna el az egyetemet!… (Ilikéből erre
kirüffent a hahota, most már teljes tüdőből.) No ez mit nevet!… Te,
te rossz lélek, mit vihogsz! (Ilike sikkantva kacagott s a két
öklével tömte a száját.)… Te tanulhatsz, igen, éppen mondom, hogy
milyen igazságtalanság: ha egy lány az eszével a csillagokat éri
is, akkor is csak egy rossz <i>szolgáló</i> marad, de ebből, ha
csak fel tudom vakarni az egyetemig, mindjárt Nagytárkányi és
Bertóthi Doroghy lesz!…</p>
<p>Ilike újra kitört és sikoltó kacagását most már futva vitte ki
még a másik szobából is ki az udvarra.</p>
<p>Az apa hátradőlve ült a széken s dúdolni kezdett egy nótát:</p>
<div class="poem">
<div class="stanza"><span class="i0">Kis kutya, nagy
kutya,<br /></span> <span class="i0">nem ugat
hijába…<br /></span></div>
</div>
<p>Ahogy a dalt dúdolta, a lehellete átcsapott az asztalon s Misi
rémülten és iszonyodva érezte meg a bor szagát.</p>
<p>Iszonyodva és rémülten nézett rá a gyönyörű férfira, mintha
kígyót vagy sárkányt látna: az ő apja is ivott, mikor szerződést
kötött a parasztokkal, de olyankor ő az édesanyjával
hetvenhétszeres kínt állottak ki.</p>
<p>Eszébe jutott, hogy már ötre jár az idő, felállott, köszönt s
gyorsan elment.</p>
<p>Kint nagy szél volt, majd elvitte. <span class=
"pagenum"><a name="Page_103" id="Page_103">-103-</a></span></p>
<p>Az öreg úrnál fáradt volt és szórakozott, az olvasás egy kicsit
döcögött, ez a mai délután nagyon a szívére ment.</p>
<p>Nem volt tisztában ezekkel az emberekkel, mindeniket szerette s
valamennyire haragudott. Sanyira persze legjobban, amért nem tanul.
Nincs semmi más dolga. És neki érdemes!</p>
<p>A nagylányt tisztelte, hogy olyan vörösek a kezei s feláldozza
magát, de azért mégis nagyon goromba.</p>
<p>Bella, Istenem, milyen gyönyörű lány, mint egy királykisasszony;
csak azt a kis röhincset csodálta, hogy senki se pofozta fel. Az
még akkor is, mikor ő kijött, ott kuporgott a folyosón s nevetett.
De min is: igen, hogy a vénlány most végezte volna az egyetemit…
Hogy erre gondolt, egyszerre ő is elkezdett nevetni… s olvasás
közben, hogy eszébe jutott, nevetni kellett, alig tudta lenyelni a
nevetést. Milyen buta az a kislány… Az a legbutább az összes buták
közt… S ezen ismét nevetni tudott volna.</p>
<p>Este éppen november harmincadika estéje volt s az öreg úr
kikészítve tartott neki három ezüst forintost.</p>
<p>– Köszönöm szépen, – mondta s betette a kis tárcájába, amelyben
nem volt csak négy krajcár, ebben a hónapban tizenkét krajcárból
élt meg, szerencséjére nem kellett venni semmit.</p>
<p>De most három pengője van, ott van jó helyen a reskontó
mellett.</p>
<p>Táncolva s boldogan ugrált hazafelé, nem bánta ő most sem a
Doroghyék bajait, sem a szelet, sem a jövőt: három pengő volt a
zsebében.</p>
<p>Csak azt sajnálta, hogy nem mutogathatja meg mindenkinek, de nem
merte a coetusban mutatni, mert félt, hogy el kell akkor
fizetni.</p>
<p>Most már szívesen várta holnap Csigainét, már ki tudja fizetni
neki a forint húsz krajcárt, mert a mult hónapban adós maradt
hatvannal, most már jöhet.</p>
<p>Forint nyolcvana marad a jövő hónapra: venni fog négy festéket,
egy aranyat, egy ezüstöt; az arany tizenöt krajcár, az ezüst festék
tíz.</p>
<p>Venni fog ceruzát is, meg színházjegyet.</p>
<p>Másnap vasárnap volt és december elseje. <span class=
"pagenum"><a name="Page_104" id="Page_104">-104-</a></span></p>
<p>December: ez a név valami ünnepélyes és titokzatos hatással volt
rá. Mintha valami nagy dolog jelentése volna az, hogy december
lett: karácsony is lesz ebben a hónapban, meg Szilveszter.
December, karácsony, Szilveszter, csupa olyan nagyszerű szavak.</p>
<p>Mégis valahogy meg kellene ünnepelni, valahol meg kell jelennie:
eszébe jutottak Törökék.</p>
<p>Régen nem volt náluk, mióta munkával van elfoglalva, azóta
egyszer sem, pedig hátha hazamehet karácsonyra s akkor meg kell
mondani, hogy mit üzennek.</p>
<p>Ahogy az ebédről kijött, rögtön elment a Kistanács-utcába.</p>
<p>Mikor meglátta a nagy sarokházat, amely fehér volt, de urasabb,
régiesebb, mint a többi civisház, megdobbant a szíve. Az volt a
boldog idő, mikor még itt lakott s ártatlan gyermekségben élt
tavaly…</p>
<p>A kapu még mindig olyan rozoga volt, mint a mult évben, a
kilincsét még most sem csinálták meg, nem lehetett bezárni, csak
úgy behajlott. A lépcső most is fehérre volt meszelve s a folyosó
boltíves volt és olyan mint egy régi vár. A fák kopaszak voltak,
fekete ujjaikat meresztették, mintha az égre emelnék, nem volt
olyan szép lomb, mint a nyáron, mikor a kis első elemista lányok
nyüzsögtek alatta. Ott volt hátul a disznóól, ahol Török bácsi
télen-nyáron a mangalicáit etette kukoricával, a fején a tarka
hálósipkával s szájában a hosszúszárú csibukkal. Tavasszal kis
malacok is lettek, gyönyörű kis fehérségek, a bőrükön átvilágított
a piros vér, tejet ittak és néha némelyik bement az anyjával a
vályúba s abból is evett.</p>
<p>Úgy jutott fel a négy lépcsőfokon, mintha kergette volna valami,
hazajött ide s a szíve erősen dobogott. Milyen régen nem volt itt,
mért is? persze, mennyi dolga van neki!… Nem úgy mint tavaly…</p>
<p>A konyhában ültek szokás szerint, a néni, meg Ilonka kisasszony,
s beszélgettek, nekik mindig volt elég beszélnivalójuk. Nagy és
tágas konyha volt ez s nemcsak konyha volt, hanem társalgó is, volt
benne ebédlőszekrény, ebédlőasztal is, itt laktak nappal, itt is
ebédeltek. <span class="pagenum"><a name="Page_105" id=
"Page_105">-105-</a></span></p>
<p>– Nini a kisdiák! – kiáltott Török néni s kitárta a két nagy
karját, mert hatalmas, erős asszony volt, egész óriás, de a jósága
és a szívessége még óriásibb volt s az arca úgy ragyogott, mint a
hold.</p>
<p>– Jó isten, ki jön itt, – sikoltotta Ilonka kisasszony is, aki
az anyjával ellentétben csinos kicsi nő volt.</p>
<p>Majd megették, ölelgették. Simogatták, méregették: mennyit nőtt!
hízott-e vagy fogyott? A néni azt mondta: csont és bőr, az a
szerencsétlen konviktusi koszt! Ilonka kisasszony azt mondta:
egészen jól néz ki, szívós, erős gyerek ez!</p>
<p>– No mi volt az ebéd? kérdezték egyszerre mind a ketten
rendkívüli kíváncsisággal. Ezt sose mulasztották el, ezt mindíg meg
kellett kérdezni.</p>
<p>Ő pedig törte a fejét, törte; hogy erre sose gondol, már
legközelebb leírja, mi volt az ebéd, hogy meg tudja mondani. Mit
törődött ő azzal: beszaladtak, mint a malackák s hamm bekapták,
amit adtak, aztán tovább futottak a vályúról.</p>
<p>De nem hagyták ám annyiba, ki kellett sütni.</p>
<p>– Húsleves volt, meg valami derelye.</p>
<p>– No nézd csak, hát a főtt húst hova tették? Azok jól csinálják,
csak a levét adják oda?</p>
<p>– Nem! volt főtt hús is mártással.</p>
<p>– Mer azir… Oszt mijen mártás?</p>
<p>– Mijen?… paradicsommártás.</p>
<p>– Persze hogy az, anyám azt hiszi, van ott más mártás is:
hagymamártás, meg paradicsommártás.</p>
<p>– És jó vót?</p>
<p>– Igen.</p>
<p>– No arra sokat adok, amit te mondasz: hiszen te megennéd a
fűrészport is, tudod is te mi a jó… Hát a derelyében mi volt?</p>
<p>– Mi?… A derelyében?… Lekvár.</p>
<p>– Persze, hogy lekvár!… Húsleves, paradicsommártásos tehénhús,
meg lekváros derelye, majd azok kitalálnak valami mást. Jó penészes
szilvalekvárt bele: jó az a diákoknak.</p>
<p>– Nem volt penészes, Ilonka kisasszony.</p>
<p>– Tudod is te, mi volt, te azt hiszed a penész az valami cukor.
<span class="pagenum"><a name="Page_106" id=
"Page_106">-106-</a></span></p>
<p>– Nem, Ilonka kisasszony, a brúgó az igen, az dohos, nem is
dohos, penészes, nem is penészes, hanem dohos.</p>
<p>– Teremtő isten, milyen dohosnak kell annak lenni, ha még ez is
észreveszi.</p>
<p>– De azér Török néni kérem, nagyon jól főznek.</p>
<p>– Ugyan mit főznek jól?</p>
<p>– No mit szeretünk legjobban? – kérdezte Ilonka kisasszony s
megcsípte az állát.</p>
<p>– Legjobban szeretem a köleskását sok cukorral.</p>
<p>Erre aztán mind a ketten összecsapták a kezüket s lemondtak a
kisdiákról, látták, hogy ebből nem lesz semmi.</p>
<p>– Neki az a legjobb, nálunk meg a malac se enné meg, – mondta
Ilonka kisasszony.</p>
<p>– Jó most; az is jó, de a Török néni főztje nem ízlett, – mondta
a néni.</p>
<p>Erre a kisdiák elhallgatott, gondolta, hogy most valami ügyeset
és szépet kellene mondani, de semmi se jutott eszébe.</p>
<p>– Ne hozza már zavarba anyám, nem a gusztus bizonyít, hanem a
pofa, a pofácska. Milyen volt tavaly és milyen most!</p>
<p>És most ő sajnálgatta el, hogy milyen sovány s most a néni kelt
pártjára:</p>
<p>– De bizony nincs is olyan rossz bőrben, sovány volt ez tavaly
is, ha mindjárt mazsolával etettem is.</p>
<p>Ilonka kisasszony nagyon kedvesen nevetett, a hangja most is
olyan cérnaszál-vékony volt, mint tavaly. A kisdiáknak eszébe
jutott, hogy azért egynéhányszor rossz napja volt, mikor az
édesapja nem tudta elsejére pontosan megküldeni a tíz forintot.
Néha!… Talán egyszer sem. Nem ment az úgy odahaza, mint a
hivatalnokoknál, akiknek elsején megfizetnek, ha esik is, fuj is:
az ő édesapjának először munka után kellett járnia, azután
vállalni, azután dolgozni, azután fizetnek s a végén nem maradt
semmi, mert közben kiszedte az élelemre ami kellett…</p>
<p>– Hát az iskola hogy megy?</p>
<p>Ilonka kisasszony felelt helyette:</p>
<p>– Ni, hogy vonogatja a vállát, látom én az orráról ennek a
Misinek, hogy van ott csikó bőven. <span class="pagenum"><a name=
"Page_107" id="Page_107">-107-</a></span></p>
<p>Misi mosolygott a bajusz alatt.</p>
<p>– De fog is örülni Géza bácsi neki!… Jaj, de fog… Mikor írt Géza
bátyád?</p>
<p>– Már régen nem írt.</p>
<p>Itt a Géza bátyja körül forgott mindig a szó, mert valaha itt
lakott Török néniéknél, a fiuk mellett volt instruktor, mert egy
osztályba jártak s Ilonka kisasszony nagyon, nagyon sokat tudott
kérdezősködni róla. Bizony neki is csak a Géza bácsi kedvéért adtak
tavaly tíz forintért teljes ellátást… S a Géza bácsi iránt való
szeretet fénylik egy picit őreá is…</p>
<p>Ez a konyhabeli délután oly kedves volt, olyan megható, jó, a
néni a szalmából font karosszékben ült, ezt debreceni pásztorok
csinálják s minden házban van belőle egy-két darab, ő az alacsony
széken, úgy mint régen és hűségesen felelgetett mindenre s
nevetgélt olyan jóízűen, tiszta szívvel, mint sehol másutt. Milyen
rideg volt ehhez képest a coetusbeli élet s még a Pósalaky úrnál is
az a nehéz sebes hadarás, meg Doroghyéknál az a csúnya tegnapi
délután. Itt nem volt semmi baj, itt szerették, itt minden úgy
volt, mint azelőtt, egy bútor sem változott, ezek boldog és jó
emberek voltak.</p>
<p>Igy kellene élni mindenkinek örökké, de mért is nem él így…</p>
<p>– Van egy tanítványom, – mondta egyszer csak egész váratlanul.
Már rég szerette volna kimondani, de szégyelte, hogy még dicsekedni
gondolják.</p>
<p>A két nő egyszerre fordult felé.</p>
<p>– Micsoda! – kiáltották s összecsapták a kezüket.</p>
<p>– Tanítványa van! – mondta a néni.</p>
<p>– Az Isaák Géza öccse! – mondta Ilonka kisasszony.</p>
<p>Összekulcsolta finom vékony kis madárujjait.</p>
<p>– Édes istenkém, micsoda fajta ez, micsoda fejük van ezeknek!…
Tizenkét éves és tanítványa van!</p>
<p>– No, osztán mit fizetnek? – kérdezte a néni.</p>
<p>– Két forintot.</p>
<p>– Ejha, – mondta Ilonka kisasszony s látszott rajta, hogy meg
van nyugodva, hogy mégis nem olyan nagy dolog az egész, – nagyon jó
az!… nagyon <span class="pagenum"><a name="Page_108" id=
"Page_108">-108-</a></span> derék!… nagy segítség a mai világban!…
Két forint is szép!… Öröm az az édesapának, akinek ilyen gyerekei
vannak!… Ó, ó ez a kis béka, hogy ennek tanítványa van, ó te, te
ződ szilva! Már nem is merem tegezni:… nevelő úr!… No nézd
csak…</p>
<p>Misi hallgatott s boldogan mosolygott, sőt nevetett, de aztán
eszébe jutott, hányszor mondta tavaly neki a néni, hogy: »húzz bőrt
a fogadra«! s erőszakosan becsukta az ajkait.</p>
<p>Akkor bejött a bácsi. Török bácsi az udvar felől jött, az örökös
tarka, bosnyák házisapkájában, amelyről bojt lógott. Még szürkébb
volt, mint tavaly s még hallgatagabb, most is csibukozott s most
sem égett a dohánya.</p>
<p>– Nézze csak apa, ki van itt.</p>
<p>– Hó, nonono, – mondta az öreg úr s a csibukot kivette a
szájából s magasra emelte, aztán visszadugta s ugyanazzal a kézzel
megsimította a kisfiú fejét… – Derék.</p>
<p>Ők nagyon szerették egymást, mert tavaly egész télen együtt
bujták a könyveket abban a belső szobában, a bácsi regényt
olvasott, ő meg a régi Ország-Világot, meg tanult is vele, meg
Jókait is olvasott, a Kétszarvú embert, meg az Ősmagyar meséket, és
sakkoztak is sokat… Olyan jól senkivel sem lehetett meglenni, mint
a bácsival. S a bácsi is egészen máskép bánt vele, mint mással.
Tudja isten, a családjával sohase beszélt, jóformán szót sem
váltott, ha meg beszélt, akkor mindjárt ideges pörölés lett
belőle.</p>
<p>– Hajja apa, – mondta Ilonka kisasszony, aki az apjával nem is
szokott beszélni máskép, csak ha valami idegenről van szó, így
közvetve, – itt egy kis nevelő, – s a kisdiák elpirult, hogy ilyen
rögtön ezzel árulják el, – nevelő: tanítványa van!</p>
<p>– Derék, – mondta a bácsi s bólintott egy nagyot, aztán komolyan
szólt: – egy osztályba jár veled?</p>
<p>– Igen, – zavarodott meg Misi, mert leleplezve érezte magát,
most egyszerre úgy gondolta, hogy nem is illik, hogy nevelőnek adja
ki magát, ha osztálytársa…</p>
<p>– Nagyon helyes: könnyebben készülsz te is, és jobban megmarad a
fejedben a tananyag. <span class="pagenum"><a name="Page_109" id=
"Page_109">-109-</a></span></p>
<p>Olyan jóakarat s meggondolás volt ebben a megjegyzésben, hogy
Misi egyszerre úgy érezte, hogy ő tartozik hálával Doroghynak
azért, mert taníthatja, mert tényleg, most átismétli az egész
latint s az egész számtant, pedig ő is ebben a kettőben a
leghibásabb. El is határozta, hogy soha többet nem mondja ki azt a
szót, hogy tanítványom, csak úgy mondja, hogy: együtt tanul…</p>
<p>– Két forintot fizetnek neki! – mondta Ilonka kisasszony. –
Másnak ilyen gyereke van, a mieink pedig még két forintot egész
életükben nem hoztak haza.</p>
<p>Misi egyszerre csak megérzett valamit: ez itt a baj. Antal úr
nagy szamár, Imre úr meg egy nagy lump, János meg még nagyobb,
arról máskép nem is beszélnek soha, tavaly egész évben csak kétszer
volt odahaza és miatta szoktak pörölni, szegény bácsi, meg szegény
néni.</p>
<p>Felnézett a falra s nagy meglepetéssel látta, hogy nem volt ott
a falon a János szénnel nagyobbított arcképe, amit egy kollégája
csinált s tavaly a bácsi a szobából kidobta a konyhába, azt mondta,
tegyék a tűzre… Vajjon hova lett.</p>
<p>Ettől a Jánostól ő mindig félt, mert olyan heccelődő volt.
Nagylegény volt a kollégiumban és iszonyatosan tudott lumpolni.
Tavaly oda is volt valahol s nem is volt Debrecenben, de mintha azt
hallotta volna, hogy évek óta nem volt neki szabad otthon lakni,
mert az apja nem tűrte: az édesanyja egyszer kifizette az adósságát
titokban, akkor Török bácsira nem lehetett ráismerni. Persze neki
nem mondták meg, de ő kispekulálta a sok pörölést… Nem sokat
törődött ugyan vele: mi volt ő még tavaly: egy valóságos kis
csacsi.</p>
<p>És most kínos csönd volt a konyhában, a bácsi parazsat keresett
ki a hamuból s a megtömött pipájába tette s uramfia, akkor csak
belép János, csak úgy háziasan, a vállára vetett télikabáttal.</p>
<p>Misi elijedt a róla most elgondolt rossz gondolatai miatt s
tisztelettel állott fel előtte.</p>
<p>– Gyere csak, gyere! – mondta Ilonka kisasszony – s mindjárt
jelentette, Misire mutatva: – nevelő… <span class=
"pagenum"><a name="Page_110" id="Page_110">-110-</a></span></p>
<p>És nagyszerűen tette hozzá:</p>
<p>S rámutatott az ujjával:</p>
<p>– Az Isaák Géza unokaöccse. Tizenkét éves és nevelő.</p>
<p>János ránézett a gyerekre s egy jó kemény barackot nyomott a
fejére.</p>
<p>– Nagyra nőj öcskös! Nagyra nőjön a füled!</p>
<p>Misinek könnyes lett a szeme, fájt a feje, ahogy megnyomta a
nagylegény, de a megszégyenítés még jobban fájt, tudta, hogy most
csúnyán kikapott. Igyekezett eltakarni, hogy észre ne vegyék.</p>
<p>Szeretett volna már elszökni innen, már nem érezte jól magát,
minek is jött ide, persze, ha tudta volna, hogy János úr itthon
lesz, akkor várhatták volna!</p>
<p>– Nézd ezt a gorombát, – mondta Ilonka kisasszony, – eredj te
pokróc – s megsimogatta a kisfiú fejét.</p>
<p>Ez nem tűrte a simogatást se, egyáltalán ne nyúljanak hozzá.</p>
<p>Hirtelen lenyelte a könnyeit, várjatok csak, gondolta
magában:</p>
<p>– Meg felolvasó vagyok egy öreg vak úrnál, minden délután egy
óráig olvasok neki s kapok érte egy hónapba három forintot.</p>
<p>– Mit nem hallok, – sikoltott Ilonka kisasszony – elájulok! Öt
forint egy hónapba!… Két darab elválasztott malacot lehet rajta
venni, felibe akárki felhízlalja s küldhetsz apádnak karácsonyra
olyan debreceni sonkákat, hogy az egész család elrágódik rajta
egész télen.</p>
<p>Ezt Misi megalázásnak érezte, nincs az ő apja arra szorulva,
hogy malacot vegyen neki ő és hízlalja és azon rágódjanak.</p>
<p>– Majd nyerek a lutrin!… – mondta hetykén, de mindjárt
röstelkedve tette hozzá – Az öreg Pósalaky úr álmodott egyet s
megtétette velem a lutrin, ha nyerünk, akkor fele az enyém.</p>
<p>Ilonka kisasszony nem értette meg, de borzasztó nagyot
nézett:</p>
<p>– Lutri!!… No csak a van hátra!… Már ez is lutri!… Szégyeld
magad… Már te se vagy tisztességes ember… – kiáltotta. <span class=
"pagenum"><a name="Page_111" id="Page_111">-111-</a></span></p>
<p>De János nagyot kacagott.</p>
<p>– Inkább ez az okos beszéd! Megvan a reskontó? Mutasd!</p>
<p>– Hiszen csak őtőle kérj tanácsot, akkor osztán majd nézhet apád
a fia keresete után.</p>
<p>Misi zavarba jött s homályosan most már emlékezett, hogy tavaly
hallott valami sírást, hogy lutri… Biztosan János is lutriz… És
most már szégyelte magát a lutri miatt, sokért nem adta volna, ha
nem volna reskontó a zsebében.</p>
<p>Előkereste a kis bugyellárisából a cédulát. Odaadta János
úrnak.</p>
<p>Ez szakértő szemmel megnézte s felkiáltott:</p>
<p>– Egy forint!… Nem is bolondság!… Azt hittem, tíz krajcárt
tettél rá.</p>
<p>– Nem, kérem, János úr, nem én tettem rá, – hárította el most
már a kis fiú s szerette volna, ha soha nem keveredett vón bele,
nagyon bántotta, hogy belekerült ebbe a dologba: ami Jánosnak
tetszik, az szégyen. – Pósalaky úr tette meg, csak énvelem küldte
el s hogy legyen nálam, mert ő nem lát, aztán, amit nyer, annak
ideigérte a felét…</p>
<p>De ezt már úgy mondta, hogy máris el van határozva félig-meddig,
hogy ő azt a szennyes pénzt nem is fogadja el, undorodott tőle,
szerencsére úgyse nyer semmit s ez a legjobb.</p>
<p>– Mék az a Pósalaky, aki a városnál volt tanácsnok?</p>
<p>– Igen, most vak.</p>
<p>– A lesz a.</p>
<p>Csend volt. Az asszonyok szomorúan hallgattak. Valami fojtott s
nehéz érzés telepedett mindenkire.</p>
<p>– Hát aztán miféle gyereket tanítasz? – mondta János, aki most
érthetetlen s szokatlan módon érdeklődött a kisdiák iránt.</p>
<p>– Doroghy Sanyit.</p>
<p>– Doroghy? – s János nagyot nézett. – Doroghy?</p>
<p>– Igen.</p>
<p>– Van annak leánytestvére?</p>
<p>– Van három.</p>
<p>– Három… Nincs köztük egy olyan magas, nagyon szép lány?
<span class="pagenum"><a name="Page_112" id=
"Page_112">-112-</a></span></p>
<p>– De igen! – kiáltotta élénken Misi.</p>
<p>Ilonka felfigyelt a merengéséből.</p>
<p>– Nahát, ha lány van, akkor ő ismeri!</p>
<p>– <i>Még</i> nem ismerem! – vágott vissza nevetve János. – De
meg fogom ismerni!</p>
<p>– Azt elhiszem!</p>
<p>– Akkor meg lehetsz nyugodva, mert kívánságod beteljesül.</p>
<p>– Bárcsak más kívánságom teljesülne már.</p>
<p>– Az angyaloknak minden kívánsága teljesül.</p>
<p>– No, én nem tartok jogot az angyali címre, mert ez lesz az első
kívánságom, ami teljesül az életben.</p>
<p>– Mert biztosan most lettél angyal.</p>
<p>Misi kuksolt és szepegett, nagyon különös volt neki, hogy a néni
egyetlen egy szót sem szólott a fiához, pedig tavaly a bácsi volt
így vele.</p>
<p>János halkan fütyörészni kezdett.</p>
<p>Akkor odakint zsinyegés, lárma hallatszott, Szikszayék jöttek
meg.</p>
<p>Ezek a Szikszayék a Török bácsiék legjobb barátai voltak, ritka
vasárnap volt, hogy együtt ne lettek volna. Most jött az egész
család, elől a bácsi egy hatalmas, piros, dudolgató ember, aki az
utcán egész hangosan szokott dalolgatni magában s csakúgy ragyogott
róla a jókedv s a megelégedés, utána a néni, aki olyan sovány volt,
mint a kóró s a karján egy pici gyereket hozott, akit ő még nem
látott, mellette pedig két sovány és rossz fiú jött, akik mindig
pajkoskodtak s a nagyobbik csak csokoládét akart enni, semmi mást,
rossz is volt a foga, ritka és két oldalról romlott mindenik.</p>
<p>Félrehúzódott, hogy róla szó ne essék s kézcsók után mindjárt
beszökött a bácsi után a szobába, olvasni. Még volt vagy másfél
órája, meg akarta nézni, mi van a könyvszekrényben, amit ő még nem
ismer.</p>
<p>Róla aztán el is felejtkeztek. Mikor el akart menni, János úr
odajött hozzá s titokban ezt mondta:</p>
<p>– Mihályka.</p>
<p>– Tessék, – mondta csodálkozva s pirulva, mert őt még sose
szólította senki ezen a néven becézve, pláne János úr! <span class=
"pagenum"><a name="Page_113" id="Page_113">-113-</a></span></p>
<p>– Kisöcsém, itt van egy levél, e… vidd el ezt a Doroghy lánynak,
de annak a szépnek.</p>
<p>Ő paffá lett és hallgatott.</p>
<p>– De fel ne bontsd kutyaházi, mert Isten Jézus uccse megírom
Géza bátyádnak!</p>
<p>Erre ő kétségbeesve elvette a levelet. Ettől kitelik, hogy
bevádolja őt Géza bátyjánál.</p>
<p>Egész boldogtalan lett, hogy ilyen megbizatása van, de nem mert
ellene szólni.</p>
<h2>VI. FEJEZET</h2>
<p class="summary">amelyben legnevezetesebb, hogy a kisdiák
fölfedezi Debrecen egyetlen évszázados történelmi emlékét, amely
nem várrom, nem palota, nem márvány és nem érc, hanem egy
háromszázéves gizgaz bokor egy ház ablaka alatt.</p>
<p>Álmosan, fáradtan megy az ember iskolába hétfőn reggel, első óra
latin s Gyéres tanár úr persze csengetés után nem jön.</p>
<p>– Őrszemet! őrszemet! – kiabáltak a fiúk. – Orczy menjen
lesni.</p>
<p>Orczy nevetett s felpattant, jól esett neki a nagy bizalom. Szép
szőke haja símára volt kefélve és csillogott, mint az arany, olyan
egészséges, bátor, derült volt, hogy Misi fölébredt tőle és elmult
a reggeli kábultsága.</p>
<p>Ha Gyéres tanár úr hétfőn reggel nem jön, őrszemet szoktak
kiküldeni, hogy felhúzta-e már a függönyt? mert itt lakik a
kollégium mellett, az egyházi épületben. Mióta ilyen hidegek
vannak, nem igen akar senki, mert télikabátot kell venni, de ma
Orczy olyan vidám és kedves, nevetve vállalkozik, hogy elmegy
lesni.</p>
<p>– Gyere te is Nyilas.</p>
<p>Nyilas nagyon megszeppent.</p>
<p>– Én?</p>
<p>– No ne gyáváskodj! – s Orczy hangosan nevet és már veszi is a
kabátját.</p>
<p>Nyilas ijedten, habozva mozdul is, nem is.</p>
<p>– No ne legyél olyan alamuszi, – hecceli Orczy, erre ő vörösen
és kapkodva kiugrik a padból és felrángatja a kis télikabátját. Ő
nem alamuszi és nem <span class="pagenum"><a name="Page_114" id=
"Page_114">-114-</a></span> gyáva, de hát: az nem szabad és ő nem
tehet olyat, ami nem szabad… Titokban igen: például olvas, ahelyett
hogy tanulna… de kimenni az osztályból… lesni…</p>
<p>A szíve hangosan dobog, az osztály nyüzsögve, sziszegve nézi
őket: mind nevet, mindenki tudja, hova mennek s helyeslik, és ő
erre egy kicsit hősnek érzi magát, mint Zrinyi Miklós Szigetvárában
a kirohanáskor.</p>
<p>A folyosó üres, a folyosó óriási hosszú és kongó. Középen el
kell menni a Petőfi-szobor előtt, a díszlépcsőnél, egy pillantást
fölvet az óriási, gyönyörű szoborra, amely magasra tartja a
bronzkarját és benne egy tekercs papir. Akkor el kell menni az
igazgatói iroda előtt. Itt igen fél, mert ha kilépne véletlenül egy
tanár, vagy a vén baka és ráordít: elájulna menten.</p>
<p>Sikerült elsiklani; átfutottak a sarokig, ahol az I. A) volt,
ahogy kiértek a négyszögletű épület derékszögben tovanyúló
folyosójára, megrettentek, mert az I. A) előtt is leskelődött egy
gyerek. Egyformán megijedtek egymástól, mint két kis bárány, ha a
bokrok közt találkoznak.</p>
<p>De Orczy nagyon bátor volt s tovább futott, Nyilas egyre
rémültebben utána. Az I. A) és I. B) után volt egy kapu, a
mézeskalácsos felé. Ott kifutottak, akkor Nyilas visszanézett s
látta, hogy egy kövér, szúrósbajszú tanár komolyan megy az udvaron
végig, ez a tanár az V. osztály főnöke volt, ettől igen félt, mert
görcsös bottal járt. Szerencsére nem nézett ide.</p>
<p>Az utcán kicsit megnyugodott, a nagytemplom felé fordultak s a
téglajárdán gyorsan mentek, ő már olyan fejvesztett volt, hogy
semmire se gondolt, ha Gyéres tanár úr szembejött volna, egyszerűen
beleszalad fővel, úgy hogy felökleli, de Orczy nagyszerű volt,
vidám és tréfás, nevetett és körülnézett: olyan volt, mintha nem is
tilos úton járnának, hanem éppen Gyéres tanár úr által
kiküldve.</p>
<p>Az emlékkert vaspálcás kerítése mellett megállottak.</p>
<p>– Látod?</p>
<p>– Nem. <span class="pagenum"><a name="Page_115" id=
"Page_115">-115-</a></span></p>
<p>– Nem látod?</p>
<p>– Mit?</p>
<p>– Le van eresztve.</p>
<p>– Mi?</p>
<p>– A függöny.</p>
<p>Hiába erőltette a szemét, nem látta. A túlsó oldalon volt az
emeletes ház, annak valamelyik ablakát kellett volna látni, de ő
nem tudta, hol lakik Gyéres tanár úr, ő eddig nem törődött azzal, ő
nem is gondolta, hogy: lakik!</p>
<p>– Gyerünk be a kerbe.</p>
<p>Mindjárt előre szaladt, persze a kollégium felől mentek be a
kertbe s a bokrok mögül lestek a tanár ablakára. Most már jól látta
Misi a leeresztett függönyt, mert csak azon az egy ablakon volt
lehúzva a feszes vászonfüggöny, a bejárattól jobbra első ablak a
földszinten.</p>
<p>– Megvárjuk?</p>
<p>– Meg.</p>
<p>– Míg felhúzza, akkor kezd mosdani, akkor kölni vízzel, akkor a
bajuszát kiköti, akkor felöltözik, akkor siet iskolába.</p>
<p>Misi dideregve a gyönyörűségtől, egyik lábáról a másikra
billegett, sose képzelt volna el ilyen rendkívüli kalandot. Folyton
nevetett és a kezét kikapta, meg visszadugta a zsebébe. Ekkora
messze eljönni az osztályból! még elképzelni is ilyen óriási
dolgot!</p>
<p>– Te Nyilas, tudod mi a híres Debrecenbe? – kérdezte Orczy.</p>
<p>– Nem.</p>
<p>– Az a bokor ni!</p>
<p>– Mi?</p>
<p>– Az a bokor e, ott! Nem látod? Ott annak a kis háznak az
ablakába. Azt még Rákóczy ültette, itt vót a multkor nálunk Lőrinc
bácsi, ő mondta, hogy Jókai azt kérdezte tőle, megvan-e még a
liciom, hogy Debrecen ki ne pusztítsa azt a liceumot, mint a
Simonyi-gátat, tudod.</p>
<p>De ő nem tudott erről semmit.</p>
<p>– Mi az a Simonyi-gát?</p>
<p>– Hát a Nagyerdő felé, a Péterfia végén a villasor, még Simonyi
óbester ültetett ott egy gyönyörű fasort, óriási fákat, valami
háromszáz fát tudod és <span class="pagenum"><a name="Page_116" id=
"Page_116">-116-</a></span> tavaly mind kivágták, mikor Jókai
bácsinak mondták, sírt: azt mondta, nem jön többet Debrecenbe, mer
itt több szép nincs, csak a Simonyi-gát vót, még 48-ba is. Meg ez a
liciom, mer ez még régibb, ez már kétszáz, meg háromszáz esztendős,
még az első Rákóczy, a legislegelső ültette, tudod, osztán belenőtt
az ablakba, no gyere nézzük meg, még nem húzta fel a függönyt.</p>
<p>Kiszaladt az utcára és Misi utána, ámuldozó, csodálkozó
szívvel.</p>
<p>Egészen átmentek a túlsó oldalra, egy alacsony, zöldes ház volt
ott, az ablaka egész a földbe volt süppedve, minden ablakon nagy
vastag vasrács kívülről rátéve és az egyik ablak rácsába belenőtt
egy gyerekderék vastag gircses-görcsös fa, de nem faforma, csak
mint egy iszonyú vastag kötél, összevissza benőtte a vasrácsot s
azon kidugta a fejét, hosszú, vékony szálak lógtak le, mint egy
sűrű lombos csóva, és az ága, az csakugyan olyan hitvány liciom
volt, mint otthon a garádján, a kert alatt, milyen sok volt.</p>
<p>– Ez az ni!</p>
<p>– Ez?</p>
<p>Csodálkozva nézte meg, ezt sose gondolta volna, hogy olyan
nevezetes, mert ő ezt sokszor látta és csudálkozott, hogy itt
hagyták a város közepén és az ablakon ki se lehet nézni tőle. De
most már félt tőle és féltette, ha a legelső Rákóczy ültette és a
Simonyi-gátat máris megsiratta, arra emlékszik, hogy Törökék tavaly
mindig szidták a polgármestert, hogy kivágatta a fasort, a
nagyerdei fasort.</p>
<p>– Jókai?</p>
<p>– Igen.</p>
<p>– Jókai Mór?</p>
<p>– Igen. Az nagyon sokat írt, a legnagyobb regényíró.</p>
<p>– Én olvastam már tőle.</p>
<p>– Én is.</p>
<p>– Te mit?</p>
<p>– Én – mondta Orczy – nekem van két könyvem is, Törökvilág
Magyarországon, meg a Kis Dekameron. <span class="pagenum"><a name=
"Page_117" id="Page_117">-117-</a></span></p>
<p>– Én azt olvastam, hogy a Bolondok grófja, meg tavaly, hogy egy
hősnek megnyúzták a fejét és egy kecskebak fejebőrét ráhúzták és az
ránőtt és kétszarvú ember lett belőle.</p>
<p>Orczy csodálkozva nézett rá.</p>
<p>– Igazán? – és nevetett.</p>
<p>– De a bolondok grófja még sokkal gyönyörűbb volt. Meg a
debreceni lunatikus, a legislegszebb!</p>
<p>Akkor hirtelen rájuk kiáltott egy férfihang.</p>
<p>– Hopp hó!… No te iskolakerülő, hogy ityeg a fityeg?</p>
<p>Nyilas rémülten nézett fel, János úr volt, aki most ment a
hivatalba, erről is hallott tegnap beszélni, hogy mindig elkésik,
nyolc helyett kilenc órára megy.</p>
<p>Vérvörösen nézett rá, hogy a vállára tette a kezét.</p>
<p>– Mit csinálunk itt?</p>
<p>– Gyéres tanár úr küldött…</p>
<p>Nem merte tovább mondani, mert szégyelte, hogy Orczy előtt
hazudjon.</p>
<p>– Ő elküldött, ti meg itt bitangoltok, mi?… Gyere csak?…</p>
<p>Avval félrehúzta.</p>
<p>– Mán odattad?</p>
<p>Misi csak nézett, nem tudta miről van szó.</p>
<p>– A levelet, no.</p>
<p>– A levelet?! Csak szerdán megyek oda!</p>
<p>– Hinnye, gyalázom az ileted!… csak szerdán?</p>
<p>– Igen.</p>
<p>János úr gondolkozni látszott.</p>
<p>– No jó, ha szerdán, szerdán. De azt megmondom neked, hogy őneki
mondd meg ezt: nagyon kéretem a kisasszonyt, hogy írással ne
fáradjon, hanem izenje meg veled, hogy, vagy azt a szót, hogy
<i>szívesen</i>, vagy azt a szót, hogy <i>sehogyse!</i> Érted?</p>
<p>– Igen.</p>
<p>– Vagy: <i>szivesen</i>, vagy <i>sehogyse!</i> El ne
felejtsd!</p>
<p>– Igen.</p>
<p>– Te! az isten teremtsen belőled bőgős cigánt! ha valamit
elrontasz, olyan levelet írok Géza bátyádnak, hogy inkább rúgnál
csillagot, érted-e!…</p>
<p>Misi nem szólt, lehúzta a szemöldökét s hallgatott. <span class=
"pagenum"><a name="Page_118" id="Page_118">-118-</a></span></p>
<p>– No, nesze, kapsz egy hatost, – s a bugyellárisát kereste.</p>
<p>– Nem kell! – köszönöm szépen, nem kérek, – tette hozzá Misi és
elhúzódott.</p>
<p>János úr ránézett s fölnevetett.</p>
<p>– Ni, de nagy úr az úr, ugyan fel tudna-e váltani egy
grajcárt?</p>
<p>Aztán legyintett:</p>
<p>– No ne beszéljünk sokat; ha öregapánk meg nem halt vóna, most
is élne; hát csak végezz szépen, nem bánod meg.</p>
<p>Azzal eltette a tárcáját, kezet nyújtott a kis fiúnak és egy
szekérre mutatott:</p>
<p>– Kápsálnak.</p>
<p>Avval szokott helyes lépéseivel tovább ment.</p>
<p>Szekér jött az út közepén a kollégium felől és a járdán két
magas feketeruhás teológus. A nap most szépen kisütött és szél sem
volt.</p>
<p>Orczy kíváncsian várta.</p>
<p>– Kápsálnak, – súgta neki Misi.</p>
<p>– Mi? – kérdezte csodálkozva Orczy. – Mit?</p>
<p>Misi már tudta mi az, mert napok óta beszéltek róla a folyosón,
a coetus előtt, hogy az idén milyen későn kápsálnak.</p>
<p>– <i>Kápsálnak</i>… Gyűtenek.</p>
<p>– Mit?</p>
<p>– Hát a konviktusra, a cívisektől.</p>
<p>– Mit gyűtenek?</p>
<p>– Ki mit ad. Kukoricát, búzát, lisztet, szalonnát.</p>
<p>Orczy a száját is kinyitotta, úgy bámult.</p>
<p>– Diákok?… Koldulnak?</p>
<p>Misi elvörösödött.</p>
<p>– Az nem szégyen, az kápsálás.</p>
<p>Orczy nevetett.</p>
<p>– Te, én szeretnék felkéredzeni a szekérre, hogy lássam.</p>
<p>– Tök Marci vót.</p>
<p>– Mék az?</p>
<p>– Az A)-ban, Tajthy, a bennlakosok csak Tök Marcinak
csúfolják.</p>
<p>Ebben a pillanatban elment mellettük a két teológus. Füleltek,
hogy mit beszélnek. <span class="pagenum"><a name="Page_119" id=
"Page_119">-119-</a></span></p>
<p>– Disznóság, ezek a parasztok két csű kukoricával szúrják ki az
ember szemit, meg egy hatos… legfejjebb…</p>
<p>– Nem tudom, mir nem szüntetik má meg…</p>
<p>Avval tovább mentek.</p>
<p>Misi elvörösödött, most egyszerre nem kápsálásnak látta, csak
koldulásnak a dolgot s röstelkedve nézett utánuk.</p>
<p>Orczy meglökte.</p>
<p>– Gyere már…</p>
<p>Hirtelen átszaladtak a túlsó oldalra.</p>
<p>Hát az ablakon nem volt már függöny, sőt ki volt nyitva és
teljesen felöltözve állott ott Gyéres tanár úr, aki nagy szemet
meresztett, ahogy meglátta őket.</p>
<p>– Ti mit csináltok ott? – kiáltott ki. – Ti haszontalanok!
Jöttetek megnézni az ablakot? Lestek? Ahelyett hogy
tanulnátok?…</p>
<p>A két gyerek leforrázva állott.</p>
<p>– Takarodjatok be rögtön az osztályba! No majd én
megleckéztetlek máma!</p>
<p>Erre ők elkezdtek futni s most már nem kerülgettek a folyosókon,
hanem átvágtak az udvaron és lélekszakadva értek be az
osztályba.</p>
<p>– Csitt, csitt, csitt, – mondta Orczy s mindenkire átragadt az
ijedsége és némán ültek.</p>
<p>Pár percig halotti némaság volt, de aztán, hogy csak nem jött
még a tanár, megint nekibátorodtak s kis idő mulva újra zsibongás
lett, csöndes zúgás, mint a dolgozó méhkasban.</p>
<p>Csak Misi ült némán s rettegve, mélyen le volt hangolódva s meg
volt illetődve, a könyveit pontosan kirakta maga előtt s el volt rá
készülve, hogy a tanár úr bejön s legelőször is őtet fogja
leckéztetni s mindent kikérdez, amit nem tud s már előre látta,
hogy belesül a feleletbe s akkor hogy fogja többet Doroghyt
tanítani. Doroghyról hirtelen eszébe jutott a levél, amit át kell
adni a nénjének, a hideg lelte, már megint milyen iszonyú s
ellenszenves dolgot kell csinálnia. Lesütötte a fejét s a latin
Exertitiumba merült, végigolvasta az egészet, s kereste, hogy
vajjon mit fog kérdezni a tanár úr, amit nem fog tudni, de minden
szót tudott, s minden szót értett. <span class="pagenum"><a name=
"Page_120" id="Page_120">-120-</a></span></p>
<p>Arra neszelt fel, hogy az osztály felállott körülötte, az
ajtónyitást nem is hallotta, a tanár úr már a katedrán volt, úgy
nézett rá, mint egy kísértetre, oly hirtelen jelent meg.</p>
<p>– Többet ilyet ne tapasztaljak, – mondta erősen a fiatal tanár s
egészen kopaszra nyírt fejét, két lobogó pofaszakállával, amely az
álláig ért, mint egy harapós kutya emelte fel a fiúk feje fölött –
többet ilyet ne tapasztaljak, hogy előörsöket küldjetek ki, a
tanárok érkezését lesni… Mert ha még egyszer ilyet tapasztalok,
kicsapás lesz a vége… Üljetek le!… Orczy!</p>
<p>Előbb mindenki leült, akkor Orczy felpattant.</p>
<p>– Oszd ki a dolgozatokat.</p>
<p>Nyilas megkönnyebbült, azt hitte, jön a külön lecke.</p>
<p>Orczy frissen, könnyű és elegáns mozdulatával kipattant s fogta
a dolgozatok csomóját, hóna alá vette, ölébe szedte és sorra
kiosztotta, a dolgozatok abban a sorrendben voltak, ahogy ültek,
úgy hogy sorra letette mindenki elé a magáét.</p>
<p>– Nyilas!</p>
<p>Misi felugrott s halálsápadt lett.</p>
<p>– Fordítsd le latinra ezt a mondatot: <i>Az is… tolvaj… aki… az
emberek… bizalmát… meglopja…</i> Na, hogy fordítod? hamar, hamar –
s ceruzájával a taktust ütötte… Hogy van az, hogy tolvaj?</p>
<p>– Fur, furis.</p>
<p>– Igen; hány mondat ez? Ismételd el.</p>
<p>Misi elismételte:</p>
<p>– Az is tolvaj: egyik mondat; aki az emberek bizalmát meglopja:
másik mondat.</p>
<p>– Melyik a főmondat?</p>
<p>– Főmondat: az is tolvaj.</p>
<p>– Na tovább, ne kelljen minden szót… Mi a másik?</p>
<p>– A másik: aki az emberek bizalmát meglopja.</p>
<p>– Ez milyen mondat?</p>
<p>– Ez mellékmondat.</p>
<p>– Milyen mellékmondat.</p>
<p>– Alanyi mellékmondat. <span class="pagenum"><a name="Page_121"
id="Page_121">-121-</a></span></p>
<p>– Na fordítsunk.</p>
<p>– Etiam ille est fur.</p>
<p>– Tovább.</p>
<p>– Qui…</p>
<p>– Melyik szót nem ismered? Ember?</p>
<p>– Homo, hominis: ember.</p>
<p>– Bizalom?</p>
<p>Misi hallgatott.</p>
<p>– No: bizalom az: fiducia. Most fordítsd le az egészet.</p>
<p>– Etiam ille est fur, qui… fiduciam… hominum… furat.</p>
<p>– Furat? ne beszélj olyan furát! Egyelőre még ne alkoss új
szavakat, pláne latinul. Rapit.</p>
<p>– Etiam ille est fur, qui fiduciam hominum rapit.</p>
<p>– Hát ezt a mondatot írd fel a jegyzőkönyvedbe és ahhoz tartsd
magad.</p>
<p>Misi lángvörös lett, egyszerre megértette a tanár finom célzását
s halálosan elijedt. A szeme kimeredt s az arca elnyúlt. A tanár
többet nem figyelt reá, Orczy után ment és segített neki kiosztani
a dolgozatokat. Ő csak nézett, nézett a fekete falitáblára, amely
rosszul volt letörülve s nagy krétafoltok voltak rajta, s
pellengéren volt, úgy érezte, mindenki folyton őt nézi, ahogy itt
áll s hol viaszsárga az arca, hol vörös, a vér szökdösött a fejében
s szédült, ahogy ott állott két gyenge lábán. Hogy ő meglopta a
tanár úr bizalmát, mert ezt nem tette volna fel róla a tanár úr,
hogy ő még ilyenekre vetemedjen, mikor tanítványt is adott neki,
most el fogja venni a tanítványt s akkor az lesz a legnagyobb
szégyen, akkor ő többet nem is mehet haza a szüleihez, mit szól
Géza bátyja, ha megtudja… Homályosan tűnt fel s egyre homályosabban
egy-egy gondolat a fejében s már éppen elszédült volna, mint ott a
répaföldön, mikor kapált, ugyanazt a szédülgetést érezte, akkor
mellette Gimesi megrántotta a kabátját.</p>
<p>– Üjj le má.</p>
<p>Akkor leült. De ettől újra megijedt, mert a tanár úr nem mondta,
hogy üljön le, de most meg ismét felállani nem mert, most nem
tudta, mit csináljon, csak ült összeroskadva s kimondhatatlanul
rosszul érezte magát. <span class="pagenum"><a name="Page_122" id=
"Page_122">-122-</a></span></p>
<p>– Muti a füzetedet, – mondta Gimesi, aki nagyon mérges volt,
mert a dolgozatára kétharmadot kapott.</p>
<p>Ő nem bírta a kisujját se mozdítani, csak nézett fáradtan s
gőzben kavargott előtte az egész világ, szivárványszínűek voltak a
betűk.</p>
<p>– Egyes! – mondta Gimesi s a füzetet kiterítve hagyta. Azzal az
Orczyét is elvette, s felnyitotta, kétharmad, mondta, ahogy
megnézte. Osztán neked egyes?… mingyán nyakon váglak!</p>
<p>Misi ezen egy kicsit elmosolyodott, szerette volna megölelni
Gimesit, hozzásímulni, szeretett volna lefeküdni mellette s a fejét
letenni az ölébe, úgy el tudott volna aludni és elfelejteni
mindent, aludni, s jó volna nem ébredni fel többet.</p>
<p>Csengetésig dolgozat-magyarázattal telt el. Ő nem hallott
semmiből semmit, azt hallotta, mikor mondta a tanár úr, hogy: »azt
elismerem, hogy nehéz dolgozat volt, nem is tudta jelesre
megfejteni senki, csak Nyilas Mihály… De hogy ennyi csacsiságot
össze-vissza firkáljatok, azt igazán nem hittem volna…
Díszbizonyítványt állított ki magáról az osztály már megint.
Tizennégy elégtelen dolgozat. Abszurdum.«</p>
<p>Misi ahelyett hogy örült volna, vagy büszke lett volna,
lesütötte a fejét s szégyelte magát. Érezte, hogy ez a kiemelés
egyáltalán nem válik dicséretére, mindenki irígykedve néz rá,
jobban szerette volna, ha neki is kétharmada lett volna, hogy
hasonlított volna a többihez és ne mondták volna ki a nevét külön,
összeborzongott: csak ne néznének rá külön soha, csak maradna olyan
láthatatlan, hogy senki se venné észre, hogy elbujhatna magának és
pipiskedhetne és motyoghatna és írhatna és rajzolhatna s
játszhatna: csak ne volna rá szükségük másoknak. Ő soha senkitől
semmit sem kér, semmit se kíván, és sohase hagyják békében, most
azt hiszik, azért csinálta jelesre a dolgozatot, hogy megcsúfolja a
többit, pedig ő nem vette észre, ő nem tudta, hogy az nem kétharmad
lesz…</p>
<p>Csengetéskor még nem végzett a tanár a dolgozatokkal, de
abbahagyta s kimenés előtt még felszólította Orczyt: <span class=
"pagenum"><a name="Page_123" id="Page_123">-123-</a></span></p>
<p>– Orczy!… Fordítsd le a jövő órára azt, amit most lediktálok:
írd le.</p>
<p>Orczy ceruzát vett elő s lehajolva állásában, írta, figyelmesen
nézett, olyan bátor, őszinte, olyan ragyogó szőke vidám fiú volt,
ahogy így a füzetről felpillantott a tanárra:</p>
<p>– A törvényt… Nem: <i>A törvény határait… áthágni… senkinek sem
szabad…</i> Ezt le fogod fordítani a jövő órára kifogástalanul… Ez
nem elég: dolgozatot fogsz ebből csinálni.</p>
<p>Ezzel a tanár felvette a fogasról szép puha kalapját s illatosan
és vidáman elment.</p>
<p>Az osztály nagy zsibongással tárgyalta a latin dolgozat sorsát s
óriási vitákat rendeztek. Mindenki odajött, hogy megnézze a Nyilas
dolgozatát s csodálták, hogy egyetlenegy hiba sem volt benne, csak
egy elválasztó vesszőt nem tett fel s egyest kapott. A legjobb
dolgozat kétharmad volt, a jeleseknek is, még K. Sántának is
kétharmada volt.</p>
<p>De Misi egész nap kábult volt s szomorú.</p>
<p>Legjobban szerette volna széttépni s eldobni azt a levelet,
amely a belső zsebében volt s égette a testét. De akkor visszaélne
a mások bizalmával. Bízott benne János úr… De ő érezte, hogy itt
valami nincs rendben… Úgy érezte, mintha az volna a helyes, ha
eldobná, megsemmisítené, vagy visszaadná a levelet, de nem merte:
meg volt lódítva egy úton, mint a golyó s ő tudta, hogy neki
gurulni kell, repülni kell, amíg csak végig nem halad az úton…</p>
<p>Szerdán délután tanulás közben egyszerre csak felállott, azt
mondta Doroghynak, hogy…</p>
<p>– Számítsa ki ezt a példát – így, ahogy elkezdtük, – s
kiment.</p>
<p>A másik szobában a beteg mama volt, nem szólott előtte semmit,
keresztülment a szobában, s ki a konyhaelőszobába, ott nem volt
senki, hanem abból hátul jobbra nyilt egy kamara s abban hallotta,
hogy Bella dúdol, akkor hamar odament s belépett a kamarába.</p>
<p>Bella meglepetve nézett rá s nevetett, gyönyörű volt, a karján
fel volt gyűrve a ruha egész magasra, úgy hogy a vakító fehér karja
világított a félhomályban, hosszú fehér kötény volt előtte s
lisztet <span class="pagenum"><a name="Page_124" id=
"Page_124">-124-</a></span> szedett ki egy igen nagy pléhtálba. A
fején is kendő volt hátrakötve s egy-két barna hajfürtje
kikandikált, úgy előrehajlott s csillogó sok fehér fogával
ránevetett Misire, nem is szólt, csak kérdően nézett rá.</p>
<p>Misi zavartan, hadarva és hebegve, azt mondta:</p>
<p>– Kérem szépen, Bellakisasszony, Török Jánosúr ezt a levelet
küldi Bellakisasszonynak.</p>
<p>Bella felhúzta a szemöldökét s nevetve és csodálkozva
nézett.</p>
<p>– Török János?… Ki az?…</p>
<p>S habozva elvette a levelet.</p>
<p>– Az a tavalyi házigazdámék fia, – mondta borzasztó zavarban
Misi.</p>
<p>Már a szép leány fel is bontotta a levelet s csak akkor állott
meg habozva, hogy mégis elolvassa-e?</p>
<p>De belenézett s ahogy az első sort olvasta hangosan, kuncogva,
kacagni kezdett.</p>
<p>Aztán nem tudott a sötét kamarában olvasni, hát az ajtóhoz
állott, ahol valamivel világosabb volt s akkor a kis Misi beszorult
a kamarába.</p>
<p>Ő látta, hogy ez a levél csak valami öt-hat sor és mégis olyan
soká olvasta a lány, mintha egy egész árkus lett volna teleírva, s
minél tovább olvasta, annál jobban nevetett, de aztán el kezdte
fojtani a kacagását s harapdálta az ajkait. És olyan gyönyörű volt,
a nyaka olyan volt, mint az elefántcsont szobrok a múzeumban,
gömbölyű és fehér s az álla és a szája s nagyon szép volt neki ez a
bekötött fej s a fekete szemei úgy csillogtak, szinte szikrát
szórtak, s a fehér nagy karja, ilyen nagy fehér meztelen női kart a
kis fiú soha nem látott s nem is tudta, hogy ilyen s a köténye, a
hosszú durva vászonkötény, amint hajlott, előre hullt s látni
lehetett, hogy a dereka karcsú s hogy domborodik a ruhája. Szóval
olyan furcsa volt, hogy a kis fiú nem értette, hogy lehet egy ilyen
lény a világon, hogy miért is ilyen a leány, mikor a fiúk nem
ilyenek és be volt szorítva a sötét kamarába a szuszék mellett s
egyedül s elkezdett ő is nevetni és benne is sistergett valami
melegség és mintha mesében lett volna, oly furcsán érezte magát és
elfelejtett most mindent, latin leckét, fiúkat és tanulást és
vízhordást és hideget <span class="pagenum"><a name="Page_125" id=
"Page_125">-125-</a></span> és mindent, mintha minden csak azért
lett volna, hogy ő most itt a hideg kamarában álljon s nézze,
nézhesse, hogy sillabizája újra, meg újra a levelet a szépséges
szép elátkozott mesebeli tündérleány…</p>
<p>– Miféle ez a Török János? – kérdezte s ránézett csillogó,
fojtott nevetéssel a leány.</p>
<p>– Ez egy nagy lump, – mondta Misi hirtelen, meggondolás nélkül,
régi haragjával.</p>
<p>A leánynak az arca elszélesült és az ajka nyitva maradt és aztán
meglepetten nagyot, nagyot kacagott. Nekidűlt az ajtónak, úgy
kacagott. De a kacagása egészen furcsa volt, nem volt az olyan
hangos és kitörő kacagás, furcsa, befelé rezgő, behúnyt szemű fura
kacagás volt.</p>
<p>– No ezt megadta neki, – mondta s nagy nagy gyöngédséggel és
szeretettel nézett a sovány kis egérforma fiúra.</p>
<p>– Edelényi Török János, – mondta aztán gúnyosan a levélbe nézve.
– Jópipa lehet.</p>
<p>– Azt mondta, tessék neki megizenni, hogy: <i>szívesen?</i>…
Vagy <i>sehogyse?</i>… – mondta a kis fiú.</p>
<p>A leány összehúzta a szemét s csodálkozva és vizsgálva nézett a
gyerekre.</p>
<p>Ez megérezte, hogy mit jelent ez a nézés, hogy olvasta-e
tudniillik a levelet és sietve és kapkodva mondta:</p>
<p>– Hétfőn reggel, kérem, a János úr véletlenül meglátott az
utcán, – s egyszerre az eszébe jutott, hogy Gyéres tanár úr ablaka
alatt s hogy emiatt mi minden történt és nagyot nyelt, – s akkor
azt mondta, mondjam meg Bella kisasszonynak, hogy csak egy szót
tessék üzenni neki, csak azt, hogy: <i>szívesen!</i> vagy pedig
azt, hogy: <i>sehogyse</i>.</p>
<p>– Jaj, de nagy selma lehet az az Edelényi Török János úr!… – s a
leány hátravetette a fejét s újra nevetni kezdett az előbbi
hangtalan és rengő kacagással, a fehér nyaka csak úgy villódzott a
homályban.</p>
<p>– Hát mondja meg neki, – mondta aztán s komikusan gesztált egy
ujjal, mintha az énektaktust ütné, – mondja meg neki, de el ne
felejtse Misi… úgy-e Misi, vagy Misuka? mi?… mondja meg
<span class="pagenum"><a name="Page_126" id=
"Page_126">-126-</a></span> neki, hogy: csak ennyit mondjon:
<i>szívesen sehogyse!</i> érti?… Vagy így: <i>Sehogyse
szívesen!</i>… ahogy tetszik, <i>sehogyse szívesen!</i>… vagy
<i>szívesen: sehogyse!</i> érti!…</p>
<p>És az oly komikus volt, hogy a kis fiú boldogan, tiszta szív
tiszta boldogságával megértette s elkezdett ő is úgy hangtalanúl,
magában nevetni. S oly boldog volt, hogy úgy ki fogják most
figurázni János urat, hogy még… nahát: kellett neki ezt a levelet
megírni!…</p>
<p>És úgy összenéztek ott a sötét kamarában, mint két csínyes
gyerek, aki valami nagy titokban, nagy cselvetésben töri a fejét,
úgy egy húron pendűl, egy huncutságot csinál: ilyen boldog, büszke
és nagyszerű még sose volt a kis fiú.</p>
<p>Ebben a pillanatban azonban a leány hirtelen a keblébe dugta a
levelet és intett neki, hogy maradjon csendben s kilépett a
konyhába, ahova bejött valaki! Már egy pillanat mulva rémülten
tudta a kis fiú, hogy a legidősebb leány, a mindnyájuk réme.</p>
<p>De a szép Bellán olyan félelem és zavar volt, hogy ő nem mert
kimenni, ő maga sem tudta miért, de nem merte elárulni, hogy ott
van a kamarában.</p>
<p>– Még most is itt ez az edény? – kiáltotta a vénleány, – no ez
mégis abszurdum.</p>
<p>– Mér abszurdum, – mondta élesen Bella.</p>
<p>– Azér abszurdum, mer abszurdum, – mondta a vénleány egyre
élesebben. – Mer abszurdum, hogy semmit sem akarsz csinálni.</p>
<p>– Lisztet szedtem a kamarában.</p>
<p>– Persze az az első. Lisztet kiszedni. Este fogsz dagasztani! és
most kell kiszedni a lisztet?… Micsoda logika az… Az edény itt áll
mosatlanul egész nap s a víz kihűl, aztán nem lehet használni, és
te a kamarában játszol azzal, hogy lisztet szedegetsz ki a zsákból…
Könnyű kiszedni, mikor van…</p>
<p>– Hát azt is meg kell csinálni.</p>
<p>– De nem most, hanem mikor ideje lesz…</p>
<p>Egy perc mulva felcsattant megint.</p>
<p>– Én nem tudom, itt mindenki csak játszik, bolondozik, a maga
feje után, a maga bolond feje után megy, de komoly munka az
senkinek sem kell… <span class="pagenum"><a name="Page_127" id=
"Page_127">-127-</a></span> Én nem tudom, mi lesz itt, ha én
kiveszem azt a földet, hát az az én érdekem?… hát itt nem akar
senki dolgozni?…</p>
<p>– Én nem fogom a kezem… – mondta Bella ellentmondva
idegesen.</p>
<p>– A kezed!… – szörnyedt el Olga. – Hát mire való a te kezed… Nem
fogod?!… Még hogy nem fogod tönkretenni! mi?… De még hogy fogod!…
Ha én tönkretettem, majd te is fogod!… Sajnálja a kisasszony a
fehér ujját beledugni a mosogatólébe. Majd nem fogod sajnálni, ha
fekete lesz és retkes és gyógyíthatatlanul tönkremegy, mint az
enyém… Ezennel kijelentem neked, hogy én többet koplalni és éhezni
nem fogok senki fiának, én többet nem hagyom magam télire malac
nélkül senki kedvéért. Én kiveszem bérbe azt a földet és punktum.
Azt én elhatároztam és én arra elszántam magam és ha én valamit a
fejembe veszek, akkor az meg is lesz. Nem fogjuk a tíz forintokat
japán legyezőkre szétherdálni kisasszony, nyolcvan krajcárt
kidobni, szemétre… Két hetet késett miatta a földbérlet… Már akkor
letehettem volna érte a tíz forintot, ha magácska hozzá nem nyúl.
Persze, ha fel van váltva a tizes, akkor aztán elcsúszik, mászik.
Hát én ezt nem engedem tovább, most, most megint van végre egy
tízpengős a markomban, ezt most azonnal viszem a parasztnak s
lefizetem a földbérre. És tavasszal megyek ásni és aztán
veteményezünk és kapálunk és egész nyáron ott fogok dolgozni és a
kisasszony itt fog mosogatni, igen, és főzni, igen, és bevásárolni,
igenis, igenis! Fogsz járni a piacra, bizony! Ha én járhattam,
járhat más is… Az is járhat, aki jobban bírja, igen. Mer eccerre
még én se szakadhatok százfelé, mert nem lehet az egyik kézzel
odakinn ásni, kapálni a földön, a másik kézzel meg kosarat cipelni
a piacról és a harmadik kézzel a rántást kavarni és a negyedik
kézzel megfótozni a kisasszonykák harisnyáját… De nem ám… Hanem
mindenki meg fogja csinálni a maga dolgát, meg bizony, ha a fene
fenét eszik is, drága kisasszony.</p>
<p>Misi a kamarában tűkön álldogált, szeretett volna kint lenni
innen, s hogy egyre tovább halasztotta, <span class=
"pagenum"><a name="Page_128" id="Page_128">-128-</a></span> most
már igazán kínos volt, hogy mi lesz ennek a vége. Még be talál
lépni a vénleány s akkor ő elsülyed a föld alá, azért végre is
elhatározta magát s kilépett a konyhába.</p>
<p>A vénleány szinte sóbálvánnyá lett, úgy nézett rá.</p>
<p>Ellenben Bella nevetve összecsapta a kezét s azt mondta:</p>
<p>– Jesszusom, hogy elfeledkeztem magáról… – s a nénjéhez fordult
– éppen kijött kérni, hogy meleg vizet csináljak neki, hogy
gummiarábikumot olvaszthassanak, osztán ott hagytam a kamarában… –
s hangosan nevetni kezdett és Misikének a szemébe kacsintott.</p>
<p>Ez mindjárt magához tért előbbi zavarából s egész szívvel hálás
volt Bellának a hazugságért s bűntársának és szövetségesének érezte
magát életre-halálra.</p>
<p>A vénleány egy kicsit gyanakodva nézett a fiúra, no de mért a
kamarában, akarta mondani, de aztán inkább ezt mondta:</p>
<p>– Na hát ha már hallotta úgyis, akkor legyen ő a bíró. Mondja
meg kedves Nyilas, nincs igazam?</p>
<p>S nagy bőbeszédűséggel fogott hozzá, hogy elmondja a jövőévi
terveit, hogy ő kukoricát akar termelni s mellette zöldséget,
káposztát, karalábét, sárgarépát és mindent, ami a konyhához kell,
de akkor a másik két leánynak viszont el kell vállalni, hogy
vezetni fogják a háztartást. Hát nem teszek én jót? nem áldozom én
fel magamat? Igy pénzért kell szaladni, még egy szál
petrezselyemért is a piacra, akkor pedig lesz sárgarépa akár
zsákszámra, nem igaz?</p>
<p>Misi azt mondta:</p>
<p>– Igaz, de kérem Olga kisasszony, sárgarépát, azt ne tessék egy
zsákkal termelni, mert az borzasztó étel. Törökéknél mindig vettek
ősszel két-három zsákkal is, de nekem a hátam is borsódzott tőle,
mer én azt nem szeretem. Még nyersen megeszem, de az a sok
sárgarépafőzelék, az iszonyú.</p>
<p>Bella elkezdett kacagni, kitört belőle valami hallatlan nevetés,
ideges, fuldokló boldog kacagás, úgy kinevette a nénjét, hogy az
szegény feje csak nézett, nézett, azt se tudta, mi az. <span class=
"pagenum"><a name="Page_129" id="Page_129">-129-</a></span></p>
<p>– No hiszen magából is elég ez nekem, – mondta szokott nyers
őszinteségével, – magát is össze lehet kötni ezekkel egy bokorba…
Csak menjen maga tanulni, menjen gumiarábikumot enni, ne
sárgarépát.</p>
<p>Bella erre még hangosabban felkacagott s Misi boldog volt a
nevetésétől, de összeszorította a száját s takarta a mosolygását,
lesütötte a fejét s gyorsan bement a szobába.</p>
<p>Az öreg asszony, aki egy tolható székben ült, nagy sötét
szemével fogadta, ettől a nézéstől elment a nevetőkedve, nagyon
félt ettől a szótalan halvány asszonytól, aki olyan volt néha,
mintha nem is élne s nem szokott rá sem nézni senkire, csak úgy
magába merülve néz a világba. Most érezte, hogy a szeme folyton
kíséri, bekíséri a másik szobába, utána néz s még mikor leült a
helyére, akkor is érezte, hogy hátulról szúrja ez a szem, úgy hogy
meg kellett fordulnia, hogy nincs itt, kint maradt, a falon túl, a
másik szobában.</p>
<p>Ellenben Dorogi nagy meglepetéssel szolgált neki: nem számította
ki a feladatot, ott ült fölötte s nézett, nézett, a tollal
babrált.</p>
<p>– Hát még most sincs kész? – kiáltott rá szinte
kétségbeesve.</p>
<p>Sanyika angyali ártatlansággal mondta:</p>
<p>– Hogy a szorzást a hátulsó számjegygyel kezdjem, vagy az
elsővel?…</p>
<p>Misi a hajába kapott:</p>
<p>– Jaj istenem! hát ez borzasztó! hányszor magyarázzam meg, hogy
az mindegy! Érti, az mindegy!… Csak hogyha hátulról kezdjük a
szorzást, akkor az eredményt egy sorral mindig előbbre írjuk, ha
előlről kezdi: akkor hátrább.</p>
<p>– Igen: hát akkor hogy kezdjem, hátulról, vagy előlről.</p>
<p>– Az mindegy.</p>
<p>– Hát ha mindegy, akkor hogy kezdjem – mondta Sanyika.</p>
<p>– Kezdje hátulról.</p>
<p>– Hát ezt akartam kérdezni; má maga is úgy veszekedik, mint
Olga.</p>
<p>Misi nagy szemet meresztett s nézte, hogy szoroz csendesen
Sanyika. Azt hitte, hogy Bellához <span class="pagenum"><a name=
"Page_130" id="Page_130">-130-</a></span> fogja hasonlítani, de ez
nagyon elszomorította, hogy Olgához hasonlította. Már az igaz, hogy
ilyenekkel kínlódni…</p>
<p>Nagyon zavartnak és bánatosnak érezte magát, fölöslegesnek s
reménytelennek látta a harcot, amelyet itt kell folytatnia, már
előre látta, hogy Sanyika meg fog bukni, akármennyit vesződik is
vele, csak szégyen lesz belőle.</p>
<p>Mikor a latint tanulták, akkor bejött Bella, aki nem volt bent
náluk azóta, hogy az a nagy pörölés volt, de most olyan kedvesen és
egyszerűen jött be, mintha az egész természetes volna.</p>
<p>Sokáig nem szólt semmit, a szekrényben rendezgetett s látszólag
nem is figyelt oda. Egyszer az asztalhoz lépett s megállott Misi
mellett jobbra s felvette a füzetet. Sanyika utána kapott.</p>
<p>– Na!</p>
<p>Bella felemelte magasra a füzetet:</p>
<p>– Nem eszem meg!</p>
<p>– Add ide!</p>
<p>– Jaj de kényes.</p>
<p>És itt a magasban kinyitotta s megnézte az utolsó kalkulust.</p>
<p>– Négyes? – mondta bámulva. – Négyes!</p>
<p>Sanyika kitépte a kezéből a füzetet, amely összegyűrődött egy
kicsit.</p>
<p>– Most hogy adom be, – mondta kényes nyávogással – összegyűri
nekem.</p>
<p>– Először is te gyűrted össze és másodszor, akármilyen gyűrött
volna, csak ne volna négyes, szégyeld magad.</p>
<p>– Az nem szégyen, – mondta Sanyika. – Nagyon nehéz feladat volt,
tizennégynek volt szekundája belőle. És kétharmadnál jobbja nem is
volt senkinek.</p>
<p>– Nyilasnak se?</p>
<p>– Csak neki volt egyese, igaz.</p>
<p>A lány felnevetett.</p>
<p>– Igaz!… Jó, hogy eszedbe jut… Oh te…</p>
<p>S az asztalon Misi előtt áthajolva, megbökte az öccsének a fejét
tenyérrel és amint a karját visszahúzta, gyöngéden megsimogatta
ennek az arcát. <span class="pagenum"><a name="Page_131" id=
"Page_131">-131-</a></span></p>
<p>Misi bíborvörös lett, a fejét lesütötte s remegni kezdett.
Érezte, hogy ez a simogatás nem volt véletlen és hogy az
előbbiekért valami finom és titkos hálát, szeretetet, kapcsolatot
jelent.</p>
<p>– Erigy ki a szobából, – mondta Sanyika.</p>
<p>– Ó te varangyikos béka, – mondta nevetve Bella.</p>
<p>– Megmondalak, hogy megint bent vótál…</p>
<p>Bella egy pillanatig komolyan nézett rá, aztán felnevetett.</p>
<p>– Nézd csak Sanyi, mondok valamit: kössünk békét… Te nem fogsz
rám árulkodni s én se fogok tereád.</p>
<p>Sanyi lappangva, leskődve nézett a szeme sarkából Bellára.</p>
<p>– Én is tudok ám egyetmást magácskáról, és úgye nem mondtam meg,
hogy ki cigarettázott a gazdáék fiával?</p>
<p>Sanyi ellenségesen felduzzasztotta az ajkait.</p>
<p>– Pedig annak már egy hete; lett volna időm elmondani. He?…
Hallgatunk? És még van a rováson három-négy históriácska… A spájz
is, meg a gomb is, tudod?… Na, hát lesz béke?</p>
<p>S odanyújtotta a kezét.</p>
<p>Most megint úgy nyújtotta át a jobb karját az asztalon Misi
előtt s letette a kezét a könyveiken és füzeteiken keresztül.</p>
<p>A keze olyan gömbölyű volt és olyan hófehér s egy-ici-pici kis
vékony aranygyűrű volt az egyik ujján s abban pici kis kékszínű
kövek, mint a nefelejts szirma. Misi didergett, hogy megint
megtalálja simogatni.</p>
<p>– Naaa, – mondta nyávogva Sanyika s rácsapott a kezére.</p>
<p>De az nevetett, nem mozdult s tovább ott maradt a keze előttük,
most nem volt felgyűrve rajta a kék ruha ujja egész vállig, mint a
kamarában volt, de Misi szinte érezte azt a fehér jó karját s
valósággal félt, hogy megmozdul, behajlik s még megöleli vele.</p>
<p>– Hát szent a béke?</p>
<p>– Ha te nem szemtelenkedel, én nem szólok, – mondta Sanyika.</p>
<p>– No te kis hörcsög, hát add ide a praclid. <span class=
"pagenum"><a name="Page_132" id="Page_132">-132-</a></span></p>
<p>Sanyi kinyújtotta a nyelvét s odacsapott a tenyerével. De
cseltől tartva, csak úgy…</p>
<p>A lány megkapta a kezét s fehér gömbölyű markában ott maradt a
kis fiú maszatos keze.</p>
<p>– Fuj, disznóláb, – mondta Bella kacagva – s Olga még malacot
akar venni, hát itt van ez – s belekacsintott a Misi szemébe.</p>
<p>Misi hatalmasan felkacagott, ilyen jót régen nem nevetett,
annyira váratlan volt s találó, az elébbi dolgokra való hivatkozás
annyira csiklandozta.</p>
<p>– Na jól van, hát akkor csak tanuljatok, – mondta Bella, –
énfelőlem fiam akár tizenhat csikót hozhatsz, azzal megrázta az
öccse kezét, de nem férfiasan, tenyért tenyérbe fogva, hanem úgy
kinyújtott kezével, annak csuklóban átfogva a kezét.</p>
<p>Misi nem mert ránézni az asztalra lefekvő lányra, akinek olyan
furcsa, idegen volt a teste minden része s a puha ruhában, ahogy a
kemény asztalra hevert, neki izzott, égett a jobb arca, amelyik a
lány felől volt, mintha a tűz sütötte volna.</p>
<p>Ez a ma délutáni tanulás nem ért egy krajcárt se. Most először
érezte, hogy bizony egészen hiába van itt.</p>
<p>És annyira feldúlva, megzavarodva ment el is, hogy csaknem
elkésett az öreg úrtól. Futnia kellett.</p>
<p>Hát amint a sárga ház kapuján be akar szaladni, ott áll János
úr:</p>
<p>– No ipse, – mondta fojtottan, – széna-e vagy szalma?</p>
<p>Először nem is tudta, miről van szó, aztán ijedtében eszébe
jutott s attól mindjárt megjött a bátorsága.</p>
<p>– Igen, – mondta hangosan.</p>
<p>– Mit igen, hát mit mondott, te hátramozdító.</p>
<p>– Azt mondta, hogy: egyáltalán nem szívesen.</p>
<p>– Mit?</p>
<p>– Nem is: úgy mondta, hogy: <i>sehogy se szívesen</i>…</p>
<p>– Ó te naponsült málé. Tudod is te, hogy mit mondott.</p>
<p>– Igen, tudom: azt mondta, mondja meg neki, hogy: »sehogyse
szívesen,« vagy »szívesen: sehogyse,« úgy mondja neki, ahogy
tetszik, de ezt mondta. <span class="pagenum"><a name="Page_133"
id="Page_133">-133-</a></span></p>
<p>– Lehetetlenséggel határos, – mondta János úr.</p>
<p>– Pedig így mondta.</p>
<p>– Istók báró?</p>
<p>Misi már szeretett volna bent lenni, mert ütötte az ötöt.</p>
<p>– Esküdni mersz rá?</p>
<p>– Igen, de én nem esküszök haszontalanságokra!</p>
<p>– Ez neked haszontalanság? te! – mondta János úr nevetve, –
hejnye te!… Megájj kenyér, megeszlek!</p>
<p>Azzal egy barackot nyomott a fiú kalapjára, de Misi elszaladt,
be az udvarba, úgy hogy nem sikerült az egyszer.</p>
<p>Zaklatott életében már ez volt a legnyugalmasabb óra, a napi
felolvasás. Jól esett pontosan megjelenni, jól esett a szalmaszékbe
leülni, ott találni mindig szép rendben az újságokat, s igen jó
volt érezni, hogy becsületesen megdolgozik. Már olyan gyorsan és
jól olvasott, hogy sose kérdezett utána az öreg úr, hogy</p>
<p>– Mija, mija?</p>
<p>Kedves hely volt ez a meleg faház s kedves volt a kedves
piros-fehér öreg, s olyan rendjén való volt, hogy soha egy igét nem
szólt volna…</p>
<p>Mikor hazaért a coetusba, a szobatársak a kályha körül ültek és
pirítós szaggal volt tele a szoba.</p>
<p>Nagy úr beszélt éppen: Misi rögtön megértette, hogy a régi
diákéletről mesél s azonnal kinyitotta a füleit, hogy egy szót se
veszítsen el.</p>
<p>– Mondom, hogy azért <i>dárdás</i> maga, mert az ilyen kisdiákok
két hosszú dárdán hozták a vállukon hajdanában az üstöt. Azelőtt
nem volt ilyen konviktus, hogy csak várjuk a csengetést és szalad
az ember enni, fehér tányér, abrosz.</p>
<p>– Cseréptányér, – mondta Lisznyay úr, – meg fakanál.</p>
<p>– Na és mit ettek! – folytatta Nagy úr, – a felső diákokat a
tanítványok etették, ezeknek a szülei, minden héten beküldtek egy
fehér kenyeret, ami elég volt kettőjüknek egy hétre és egy fazék
ételt, ami elég vót hét fiúnak, másik napra a másik fiú kapott egy
fazék ételt, így éltek, ez volt ám az elemózsia. <span class=
"pagenum"><a name="Page_134" id="Page_134">-134-</a></span></p>
<p>Misi a sötétben elámulva hallotta.</p>
<p>– És hol ették?</p>
<p>– Hát itt a coetusba. Mintha itt vagyunk heten, mindennap egy
másik küldene egy fazék ételt. Babot vagy káposztát, vagy
túrósgaluskát, de nem három ételt, mint a konviktusban most, csak
egy jó fazékkal, akkor azt körülülték, mindenki elővette a
cseréptányért, fakanalat, bugylibicskát, aztán ettek.</p>
<p>– Este is azt?</p>
<p>– Ha maradt: ha nem maradt, nyeltek.</p>
<p>– Azt kellett dárdán hozni?</p>
<p>– Nem, az más… akiknek messze lakik a szüleje, nem küldhettek
ételt, hanem főznivalót, nem volt akkor se posta, se vonat, hát
mikor egy úr beküldte a fiát Szatmárból, a Kölcseyek, Kendék, jött
az úrfi egy ökrösszekérrel, hozott vagy tíz mérő búzát, borsót,
lencsét, sonkát, akkor fogadtak egy főzőasszonyt, a vót a
<i>kokva</i>, az főzött, de mindennap egy ételt s minden hétfőn
ugyanazt és így tovább, tudja: úgy is híjták az ételt, hogy
<i>semper</i>.</p>
<p>– Jaj de érdekes, – szólt Böszörményi.</p>
<p>– No magának nem volna érdekes, mondta Nagy úr, – mert aki nem
volt se gazdag fiú, se jó tanuló, az nem kapott egyebet, csak
lakást és a városi kegyes polgárok hol ez, hol az küldött egy fazék
kását a szegény diákoknak.</p>
<p>Nagy nevetés lett.</p>
<p>– Úgy lett a kápsálás, hogy novemberben a diákok sorra járták
koldulni az egész városban és kéregettek ennivalót.</p>
<p>– Fuj, az aztán piszok élet vót.</p>
<p>– Akkor biztosan szívesebben attak, mert a cívisek büszkék
voltak a diákokra, mer akkor a diákok énekeltek nekik,
megtáncoltatták a menyecskéket, meg ha tűz volt, szétpüfölték a
házakat. Mit nevet, ne gondolja, hogy úgy oltottak, mint az
önkéntes tűzoltók! mentek a gerundiumokkal, a nagy botokkal, most
is látni lehet a Nagykönyvtárban! és ha egy ház meggyúlt,
köröskörül a többi háznak a tetejét mind lerombolták, hogy meg ne
gyúlhasson.</p>
<p>– Nevetséges.</p>
<p>– Hát Debrecenbe sose volt víz, nem tudja, hogy az artézikutat
hány esztendeje fúrják? Már <span class="pagenum"><a name=
"Page_135" id="Page_135">-135-</a></span> 870 méternél vannak, még
sincs víz. Hanem kő van. Minden fúró beletörik. Azért mondják, hogy
Debrecennek is vannak hegyei: csak a föld alatt tartják.</p>
<p>Misi nevetett, ezt ő is hallotta már tavaly Törökéknél, de akkor
csak viccnek vette.</p>
<p>– Azelőtt a főzéshez messziről kellett hozni nagy hordókban a
vizet a kokvának meg a pistrixnek, e vót a sütőasszony, úgy is
híjták: a sütögetőné. Abba az időbe ezeknek kellett a kedvébe
járni, nem a professzoroknak. Minden évbe ódát kapott a kokva: örök
emlékül felírták egy sonkára.</p>
<p>Ahogy ott ültek a jó nyugodt, meleg szobában, aminek még a
fűtésével se volt bajuk, olyan csuda volt ezt az ősvilágot hallani,
nem tudták elképzelni.</p>
<p>– És hogy tanultak?</p>
<p>– A diákok csinálták a tanszert, a nagydiákok a kicsiknek, a
rézmeccők.</p>
<p>– Igen, azok voltak! az tény! Én is olvastam a rézmetsző
deákokról. Szép tudomány volt, – szólt Lisznyay úr.</p>
<p>– Akkor elég volt tudománynak, ma bizony megbukna az akkori
professzor is.</p>
<p>Ekkor felhallatszott a csengő, amitől már régen félt Misi s
abbahagyták a beszédet, mentek vacsorázni.</p>
<p>Misinek nagyon fájt, hogy csak ezt a néhány mondatot hallotta.
Olyan szomorú volt, ő úgy ki van szakítva ebből az életből, most
egyszerre szeretett volna mindig a fiúk közt lenni, szeretett volna
olyan igazi diák lenni, mint a többi.</p>
<p>Igen jó vacsora volt, juhtúrós galuska, jóllaktak, mikor vége
volt, Sándor Mihály odatett egy cédulát elibe.</p>
<p>– Nyilas, nézd csak te, kihúzták a számodat?</p>
<p>Misi nagy szemmel bámult a kis firkás cédulára, amire rá volt
írva: öt szám.</p>
<p>Kővé meredve nézte s gépiesen nyúlt a zsebébe, kivette a
tárcácskáját, kinyitotta, hogy a rekeszéből kivegye a
reskontót.</p>
<p>És halálos ijedtséggel, a szíve is megállt:</p>
<p>Nem volt benne.</p>
<p>Nézte, nézte a pénz közt, nem volt meg a cédula. <span class=
"pagenum"><a name="Page_136" id="Page_136">-136-</a></span></p>
<p>A keze kapkodott, kotort, zsebébe nyúlt, sehol se volt s a szeme
közben folyton a kis firkán volt: nincs a reskontó.</p>
<p>És olvasta az öt számot:</p>
<p>– 17, 85, 39, 73, 45.</p>
<p>Az egész konviktus megmozdult, mindenki felállt, ő is, a
bugyellárisát a zsebébe tette.</p>
<p>– No kijött valamék? – sürgette Sándor Mihály.</p>
<p>Nem tudott felelni, néma volt.</p>
<p>Szerencsére oszlás volt és elváltak és ő elfutott, ellopózott a
többi közt, a Sándor Mihály szeme elől. De a többiek közt nem bírt
maradni, azt hitte megfúl a vidám, nevetős, majszoló diákok közt:
befutott az első udvarba, arra nem ment senki sem.</p>
<p>Később felment a második emeletre, de nem mert bemenni a
szobába, elbujt a folyosón és halálos reszketés rázta a testét. Még
azt sem bírta az emlékezetébe idézni, hogy az ő számai voltak-e,
vagy nem, de végig-végig iszonyodott, mikor a számok ismerős érzése
belesajgott.</p>
<h2>VII. FEJEZET</h2>
<p class="summary">amelyben csodálatos, hogy a szenvedő ember körül
is minden természetes és vidám: szinte nem érdemes élni, ha az élet
ilyen kevéssé vesz részt a szív fájdalmában.</p>
<p>A földrajzórát nem az osztályban tartották, hanem fent a második
emeleten a természetrajzi teremben. Reggel hát nem kellett lemenni
az osztályba s így csengetés után még késhetett néhány percet,
úgyis oly kétségbeesetten törődött és szerencsétlen volt; egész
éjszaka álmatlanul fetrengett, ha elszunnyadt, újra felébredt, a
lelkiismeret nem hagyta aludni s nem bírta elképzelni, mi történt a
reskontóval. Iszonyú volt ez, reggelre kábultan és kimerülten
virradt és csak a friss jéghideg víz ébresztette fel egy
kicsit.</p>
<p>Már az osztály bent zsinyegett, hamar beült az első padba a
helyére. Hangot se adott, csak úgy bujt és sunyított, hogy senki
észre ne vegye; az éjszakai reszketéstől lesoványodott és fakó
volt, <span class="pagenum"><a name="Page_137" id=
"Page_137">-137-</a></span> mint a penész, dehogy tudott ő most
tanulásra gondolni vagy leckére, félig meghalt, azt se tudta
jóformán, milyen könyvet hozott magával.</p>
<p>Orczy az asztal tetején ült, háttal a tanári szobának, szemben
az osztálynak s színésziesen mesélt, a fiúk szájtátva hallgatták s
hangosan kacagtak minden szavára, de úgy, hogy ne legyen nagy
hangja.</p>
<p>– Embërségës ëmbër vagy… – mondta Orczy s utánozta az öreg
professzort, a földrajztanárt, akit szokás volt folyton csúfolni,
kimókázni, úgy hogy mindenki tudta egy kicsit a hangját csúfolni,
de olyan jól senki, mint Orczy, aki a fejét legörbítette s furcsa
torokhangon mondta és olyan öreges pislogással: ëmbërségës ëmbër
vagy édës fiam!</p>
<p>Kórusban nevettek rá, a másik oldalról is sokan idenéztek, bár
az általános zajban nem hallották az Orczy hangját, de látták, hogy
az öreget utánozza s ez igen mulatságos volt és bátor dolog, mert
az öreg minden pillanatban beléphet.</p>
<p>Akkor hozzáfogott Orczy mesélni az ismert mondókák egyikét: az
öreg mint gróf úrfiak nevelője járt Egyiptomban s minden órán szóba
hozta Égyiptus országát: – »Mikor én Égyiptus országába jártam, –
mondta az öreg dünnyögő hangján: – hát látok ott két nagy fertelmes
krokogyélus madarat!…« – Kibubbanva kezdett hahotázni az osztály, –
»hát kitáttya a száját a krokogyélus madár: én pedig fogom a
szimpla puskám, osztán jól rádupláztam!…« – Sikongó, visongó halk
kacagásba törtek ki a fiúk s a legközelebbi padban levők is mind
előre hajoltak, a hátrábblevők pedig ráfeküdtek a padjaikra, hogy
szinte belebujtak Orczyba, aki erre még halkabban kezdett mesélni,
de még elevenebb gesztusokkal, – »hát az én pflintám golóbisa puff
belevágott az egyik krokogyélus madár jobbszemibe, onnan meg
átugrott a másik krokogyélus madár balszemibe, onnan újra ki s
belecsapott az egyik krokogyélus balszemibe, oszt abból esmég újra
visszapattant és belecsapott a másik krokogyélus jobbszemibe:
ëccóval, édës fiam, mind a két krokogyélus madárnak mind a négy
szeme püff, odalett.«</p>
<p>A fiúk röhögtek, majd kihasadtak, a másik oldalról lassan
megmozdult az egész osztály s mind <span class="pagenum"><a name=
"Page_138" id="Page_138">-138-</a></span> Orczy szájába torlódott.
De ez hirtelen megállt a mesében s más hangon, de újra az öreg
professzort utánozva azt mondta:</p>
<p>– »Ejnye, édes fiam, de szëmtëlën ëmbërëk vagytok, hogy
ideszëmtëlënkëdtëk.«</p>
<p>Ennek még nagyobb hatása volt, mert nem volt óra, hogy ezt
egynéhányszor ne hallották volna, hogy »szëmtëlën ëmbër«.</p>
<p>– Tanár úr, ezt álmodni teccett? – szólt hátúrábbról egy fiú.
Orczy rácsapott:</p>
<p>– Te szëmtëlën ember!… nem való vagy becsületes emberek közé:
ájj ide mellém…</p>
<p>Ezen még Misinek is nevetni kellett, hátradűlt a padban s
kinyitotta a száját, lehúnyta a szemét, hátravetette a fejét és
soká nevetett, mintha aludnék.</p>
<p>Közben bejött a kis öreg tanár, feldöcögött a pódiumra, a fiúk
egy pillanat alatt mind helyre rebbentek, ő még mindig úgy ült ott
nevetve, nyitott szájjal, félrebillent fejjel, észrevett valami
mozgást, de annyira ki volt merülve az éjszakai sok sírástól, hogy
üres, fájó gyomorral ülve maradt s csak nevetett.</p>
<p>Aztán csönd lett, ő is magához tért, tenyerével megdörzsölte
arcát, fejét, megvakarta haját, nyakát, ásított s a szeme könnyes
lett, akkor megszólalt a tanár hangja, most már az igazi, a
katedrán:</p>
<p>– Nyilas Mihály.</p>
<p>Azt hitte, a villám csapott le mellette. Nem is akart felállani:
ez lehetetlen. Oly sokáig maradt ülve, hogy mozgás támadt s
nyugtalanság és mindenki ránézett.</p>
<p>Akkor felállott, halálsápadtan s ránézett a tanárra szúrós sötét
szemeivel, az arca egészen be volt esve s kemény kis szemöldökei
makacsul szegeződtek az öregre, mint felvont apró íjak.</p>
<p>Az volt a szokás, hogy ki kellett menni szó nélkül a táblához,
amelyre fel volt feszítve Franciaország térképe s elmondani a mai
leckét. Két oldalról Orczy és Gimesi ijedten és csodálkozva nézték,
mit akar, Gimesi felállt, hogy helyet adjon neki, hogy kimehessen.
Erre kiment.</p>
<p>Tántorgó léptekkel botorkált fel a tábláig és megállott a térkép
előtt. <span class="pagenum"><a name="Page_139" id=
"Page_139">-139-</a></span></p>
<p>– No, édës fiam, hát mi volt fëladva mára.</p>
<p>Misi hallgatott, egy pillanatra lehúnyta a szemét s nagyot
szédült vele a világ, rettenve kellett felnyitni tágra a szemét,
hogy el ne essen. Aztán tétován a térkép felé fordult s homályosan
villózott előtte a francia föld képe, amely, mint egy cifra kendő
terült el, a tengerbe vetett csipkés sarkával s barna hegyek foltja
folyik le róla jobbról, a déli tengerek felé.</p>
<p>– Nahát, úgy-e, Franciaország… – mondta a tanár. – Milyen ez a
Franciaország: úgy-e két képet mutat, keleten inkább hegység,
nyugaton síkság… Délen… mi van délen, hogy híják azt a vastag
hegységet délen…</p>
<p>Az osztály feszülten figyelt, senki sem értette Nyilast, aki
mintha megnémult volna, egy szót sem szólt.</p>
<p>De nem szólt, most már csak azért sem. Most már lassan eszébe
jutott a mult óra, akkor sem nagyon figyelt ugyan, de azért lassan
fölismerte a térképen a Pyrenaeust, eszébe jutott a Roncevallesi
hágó… Ronczevallesz, Ronczevallesz… mondta magában.</p>
<p>– Ez a nagy hegység egészen elzárja a francia földet a
spanyoltól… csak hol lehet átmenni rajta?… milyen hágón?… a Ron… a
Ron… A Ronszvalli hágón…</p>
<p>– Ronczevallesz, Ronczevallesz, – mondta magában Misi…</p>
<p>A kicsi kis öreg tanár, aki úgy össze volt töpörödve, mintha
megaszalták volna az élet kemencéjében, de egészen rózsaszínű volt
és galambfehér ősz, szokása szerint hirtelen méregbe jött:</p>
<p>– Ejnye, édes fiam, de szëmtëlën ëmbër vagy…</p>
<p>Akkor azonban meggondolta, hogy kivel áll szemben, mégis az első
padban ülő ember az a kis szemtelen ember, az öreg tanár pedig, a
volt grófi nevelő: nagyon bele volt gyökeresedve minden tekintély
tisztelete. Megbánta hát, amit hirtelen kibökött s jóvá akarta
tenni, leszállott a tanári székéről s a térképhez menve,
hozzáfogott elmagyarázni szóról-szóra ugyanúgy, mint az előző órán
az egész <span class="pagenum"><a name="Page_140" id=
"Page_140">-140-</a></span> leckét. Igy elbeszélgetett egy jó
negyedóráig. Misi folyton előre mondta magában azoknak a helyeknek
a neveit, amiket kinyögni készült az öreg: Jura hegység, Kotdor és
a Langréi fennsík… Ardennek, Cevennek… mind eszébe jutottak, de a
száját annál makacsabul szorította össze s ha agyonverik, akkor se
mondta volna ki:</p>
<p>– Itt van az az Aurignac, ahol – folytatta a kis öreg, – most
1852-ben egy útkaparó napfényre hozta a legérdekesebb
őstemetkezőhelyet, még a történelem előtti korszakból, amely
temetkezési helyen együtt találtatott meg az emberi csontvázakkal
együtt az ősvilág kihalt állatainak a csontja is, így a barlangi
medvének, hiénának, oroszlánnak, mammutnak, rinocerosznak a
csontja, ez bizonyítja, hogy az ember egy korban élt ezekkel az
állatokkal…</p>
<p>Misi csodálkozva nézett rá, már beszélt erről az öreg úr mult
órán is, a neanderthali ősemberről, de még sose kapta meg ilyen
közelről: az öreg úr úgy mondta ki, hogy <i>most</i> 1852-ben,
mintha tavaly lett volna, így mondta neki, aki csaknem 30 évvel
később született, erre maga az az őskor is egész közel jött hozzá s
egyszerre felvillant előtte valami homályos kép, hogy az ősember
bebúvik a barlangba, ahol már van egy medve, oroszlán, mammut… De a
mammut hogy fér be… A szeme felnyílása s az arcán az értelem és a
figyelem felcsillanása megragadta a tanárt s egészen hozzá hajolva
elkezdett neki magyarázni…</p>
<p>– A történelem előtti korszakban természetesen!… mert a
történelem már nem ismeri az ilyen életmódot, de hisz a történelem
az csak itt kezdődik tegnapelőtt, az egyiptomi piramisokat összesen
négy-ötezer éve építették, ellenben azt a koponyát, amit ott
találtak, na hol is, itt Düsseldorf mellett, na, számtalanszor ejti
ki az ember a nevét…</p>
<p>Az öreg kínosan küzdött a memóriájával s Misi kibökte:</p>
<p>– Neanderthal…</p>
<p>– Ott, ott, igen, – mondta az öreg úr s vékony kis kezével
megérintette a kisdiák vállát: – A neandertháli koponyát a
diluviál-képletben találták!… annak is a legalsó rétegében… pedig a
geológusok <span class="pagenum"><a name="Page_141" id=
"Page_141">-141-</a></span> azt az időt, míg a diluviál-réteg
lerakódott és rajta az alluviál-réteg… ezt az időtt legalább
200–300.000 évre becsülik… Nos, ha a neanderthali koponyánk 300.000
éves, de lehet sokkal több is, ám maradjunk meg a 300.000-nél:
hányadik ivadéka volt az, aki a piramisokhoz hordta a követ?… Nem
szabad könnyelműen oly szókat mondani, hogy ez vagy az régen volt…
a régmultban… Neked régen volt, ami gyermekkorodban történt, de az
nekem csak tegnap volt, mert én már harminc éve tanár voltam, mikor
te születtél… és ami nekem régen volt, mi az a magyar nemzet
történetében, az még mindig csak a <i>ma</i>, hiszen a magyar állam
ezer éve áll fenn!… És ha történelmileg nézzük, nekünk Árpád régen
volt, pedig hozzá képest a peloponnézusi háború őskor, s ehhez a
babilóniai építkezések még ősibbek s akkor vége a történelemnek…
Négy-ötezer év az egész, ameddig vissza tudunk nézni írott vagy
faragott emlékek által… S ime itt van a floridai korall-képződésű
félsziget, amely az Agassis számítása szerint 135.000 év alatt
képződött s így a benne talált emberi állkapocs, helyzetének
mélysége után ítélve, mintegy 10.000 éves lehet… S ez az állkapocs
már a ma kiképződött és érvényes emberi állkapocs… tehát, tízezer
évvel ezelőtt már az ember ugyanúgy készen volt, mint ma: csak
mások voltak az életviszonyai… de a te neanderthali koponyád, az
még más! az még legközelebb van a majomkoponyához… Most vesd össze
a háromszázezer évet a háromezerrel… Minő különbség az, hogy neked
háromszáz forintod van-e vagy csak három… Ilyen keveset tudunk az
emberiség őstörténelméből: csak három forint árát.</p>
<p>Lent az osztályban nevetés hallatszott, rá nyüzsgés, lökdösődés,
de Misi meg volt bűvölve s lángoló szemekkel nézett a kis öregre,
akinek a homlokán a csontokra símult a puha, rózsaszínű, fonnyadt,
halvány bőr s kék erek voltak rajta szétzilálva, a két keze is
annyira gyenge és reszketős, hogy most, amint e képleteket
felállította, elfáradt bele s le kellett ülnie.</p>
<p>Visszacsoszogott a székhez s lehajtotta a fejét és darabig maga
elé nézett. <span class="pagenum"><a name="Page_142" id=
"Page_142">-142-</a></span></p>
<p>Akkor felállt egy fiú ott az osztály közepén s azt mondta:</p>
<p>– Tanár úr, kérem.</p>
<p>Megzavarodva, szinte ijedten nézett rá.</p>
<p>– Mi? He? – s nagy, lobogó, denevérszerű füleihez tartotta a
kezét, mert nagyot hallott: – mit akarsz?</p>
<p>– Tanár úr, kérem, még nem tetszett beírni a hiányzókat.</p>
<p>– He?</p>
<p>– Az osztálykönyvbe a hiányzókat még nem tetszett beírni, –
kiáltotta torkaszakadtából a fiú.</p>
<p>Az öreg úr idegesen kapkodva vette elő az osztálykönyvet s
felnyitotta. Engedelmesen, mint aki érzi, hogy pontosnak kell
lenni, csak nem bírja erővel ezt a pontosságot. Felnyitotta a
könyvet s beírta.</p>
<p>– Milyen nap van ma?</p>
<p>– Csütörtök, – kiáltotta az egész osztály kórusban.</p>
<p>A tanár reszkető betűivel beírta a szükséges dolgokat, aztán úgy
lehajtott fővel folytatta:</p>
<p>– Hogy volt az embernek történelem előtti, azaz olyan korszaka,
amelyről semmi, nemcsak írásban, de még szájról-szájra adott
mondákban sem maradt fenn: az kétségen felül áll. Sok százezer év
folyt le azalatt, míg az állatvilágnak utolsó remeke, az ember,
szellemi fejlődését annyira vihette, hogy létezésének kétségen
felül álló biztos jeleit hagyhatta a későbbi világ számára:… Ilyen
legbiztosabb jelek azon kő- és csontszerszámok, melyeken első
tekintetre felismerhető, hogy emberi kéz által munkáltattak.
Ilyenek a kezdetleges agyagedények s a primitív ékszerek, amelyeken
látszik, hogy nem kemencében, csupán tűzben égettettek ki… S főként
ilyenek az ős temetkezési helyek, amikről most beszélünk… S íme, ez
ős temetkezési helyek két dologra tanítanak meg csalhatatlan
pontossággal: hogy a társaságban élés és az erkölcs ép olyan
veleszületett emberi ösztöne az embernek, mint amilyen
veleszületett ösztönt találunk más állatoknál is, pl. a méheknél és
hangyáknál, előbb léteztek az embereknél a morál-törvények, mint a
polgáriak, amazok <span class="pagenum"><a name="Page_143" id=
"Page_143">-143-</a></span> tehát ősibb s erősebb oszlopai az
emberi életnek, mint emezek.</p>
<p>Lehajtotta a fejét a kezére és sokáig csöndes zsibongás volt,
amit ő észre sem vett, már egészen elfelejtette Misit,
Franciaországot, az osztályt, teljesen a saját gondolatai közt
maradt, mert egy tanulmányon dolgozott Debrecen őskoráról s áttért
arra:</p>
<p>– S ezek a korok nem záródnak le oly szabályszerűen, mint nem
szakemberek gondolnák: íme a magyarok még Debrecenben ma is élnek a
kő- és csontkorszak bizonyos eszközeivel. A hortobágyi pásztorok s
béresek még ma is használják a <i>csürkölőt</i>, ami nem egyéb,
mint a juh lábszárcsontjából készült, egyik végén hegyes, a másik
végén átfúrt csontszerszám, mellyel a kötelék görcseit oldozzák, s
a parasztházakban mindenütt fel van akasztva a tükör alá a lúd
középszárnycsontjából készült, átfúrt végű
<i>gatyamadzaghúzó</i>…</p>
<p>Erre a szóra váratlan kitört a kacagás, különben az osztály
nagyobb része már eloszlott figyelemmel foglalkozott apró
magánügyekkel, gombot cseréltek, vagy ceruzát hegyeztek, halkan
beszélgettek, nevettek, az írásbeli dolgozatokat forgatták,
néhányan most készítették el a példákat a számtanórára.</p>
<p>– Ezeket csak azért említém, mert nagyon óvatosnak kell lenni a
régészeti tárgyak korhatárjelző értékének megbecsülésénél. A maláji
szigeteken több népet találtak, amelyek még ma is használják a
csont- és kőszerszámokat, holott az iparfejlesztő népek már olcsón
juttatják el tökéletes míveiket mindenfelé, piacot keresve
árujoknak. Mily ismert dolog a beretva s én magam tapasztaltam
Égyiptomban (susogás, mozgás), hogy a fürdőkben az ottani borbélyok
nem acélberetvával, hanem obszidián kőkéssel vakarják le a testről
a dolomitos sárral bekent szőrt (csendes röhögés), olyan kőkéssel,
amilyent ugarkova néven tarisznyaszámra lehet összeszedni
Magyarországon is. Például Debrecen határában ilyen nagyon érdekes
lelőhely a Kovásvölgy, amelyet sokan Kovácsvölgynek neveznek
helytelenül… A déli oldalon, a diószegi országút mellett eső
homokdombokon, melyek az ötvenes években majorsági földeknek
kiosztattak s azóta Átkos földeknek neveztetnek… <span class=
"pagenum"><a name="Page_144" id="Page_144">-144-</a></span></p>
<p>– Nékünk van ott feődünk, – szólt egész hangosan egy
cívisfiú.</p>
<p>– Egy helyen, ahol…</p>
<p>De felállt az előbbi jelentő fiú:</p>
<p>– Tanár úr, kérem…</p>
<p>– Mi, mi, mia? – ijedt fel az öreg úr s megint a füléhez nyúlt
széttartott ujjú tenyerével.</p>
<p>– Tanár ur, kérem, Ondódi Lajos mondja, hogy nekik is van
földjük az Átkoson.</p>
<p>Az öreg úr idegesen intett, hogy üljön le s folytatta:</p>
<p>– Azon a helyen, ahol a szekérút megkönnyítette a domboldal
megbontását, a magas homokdombnak a lapányra meredeken ereszkedő
oldalát a szél szépen kinyalta…</p>
<p>Erre egy pillanat mulva buffogó kacagás, rihegés, büffögés tört
ki, úgy hogy nem lehetett hallani a következő szavakat.</p>
<p>– Mi nyalt? Ki nyalt? – kérdezték itt is, ott is, heccelve.</p>
<p>– Hogy, hogy, he? – kérdezte az öreg úr, újra megtoldva
komikusan a fülét a tenyerével, de senki sem felelt, csak kacagtak
buzgóan. Erre az öreg úr félreértette a dolgot, megszakította a
mondanivalóját s így szólt:</p>
<p>– Igen, nagyon nevetséges az Átkos név eredete. Ezt a földet még
a Csorba polgármestersége alatt kiszakították a közlegelőből és
eladták parcellákban, de a szegény nép úgy haragudott érte, hogy
még azokat is átkozta, akik vettek belőle, így lett az a főd maig
átkos főd.</p>
<p>A fiúkat ez nem érdekelte, az öreg úr mindig úgy beszélt, mintha
magához való okos emberekkel tárgyalna.</p>
<p>Az általános zsibongásból felállt a jelentő s azt mondta:</p>
<p>– Tanár úr, kérem szépen, nem lehetett érteni, hogy <i>ki nyalta
ki?</i></p>
<p>Az öreg nagy szemeket meresztett, aztán éktelen dühbe jött.
Felpattant s vércsehangon rikoltott rá:</p>
<p>– Szëmtëlën ëmbër vagy, édes fiam! szëmtëlën ember!… nem való
vagy becsületes emberek közé!… Gyere ájj ide mëllém! <span class=
"pagenum"><a name="Page_145" id="Page_145">-145-</a></span></p>
<p>Erre az egész osztály lesütötte a fejét a padba s mindenki
viharosan kacagott, csak Orczy ült komolyan az első helyen s
rosszalólag csóválta a fejét.</p>
<p>A tanár megzavarodott, mintha megértette volna a helyzete
tragikusságát, elnémult s erőt véve magán, Misihez fordult s neki
magyarázta, hogy ott a homok alatt kőkorszaki tárgyakat szépen
kitakarva hagyott a szél.</p>
<p>– Szépen és tanulságosan mutatja ez, hogy Debrecen vidéke már a
kőkorszakban is lakva volt.</p>
<p>Misi boldog volt, hogy most már csak neki beszél a tanár. Ő ma
mélyen meg volt hatva, úgy megértett mindent, amit a tanár úr
mondott s érezte, hogy mély és örökös tudományt kapott ma a tanár
úrtól s egész kis lelke hálásan fonódott az öregecske felé.</p>
<p>Most felállott Orczy:</p>
<p>– Bocsánat, tanár úr kérem, szabad egy kérdést?</p>
<p>– He? Mi? – mondta a tanár.</p>
<p>S félfülére téve a tenyerét, elhúzott szájjal figyelt oda; nagy,
kiálló, kis pengevékonyságú orra szinte átvilágított, ahogy az
ablak felől ráesett a fény.</p>
<p>– Krisztus előtt hány évvel lehetett itt Debrecenben a
kőkorszak?</p>
<p>– Eh! – mondta a professzor. – Krisztus előtt hány évvel!… A
Neolith-korból való! sajnos, nem is tudok adatot arra, hogy
hazánkban valahol a Palaeolith-korból való tárgy találtatott volna.
A Neolith-kor, az már a csiszolt kőkorszak, a csiszolt kőszerszámok
korszaka.</p>
<p>– Igen, bocsánat, tanár úr kérem, de a Neolith-kor az mégis
Krisztus előtt volt?</p>
<p>A tanár felemelte a kezét:</p>
<p>– Hol volt még akkor a Krisztus!… A Krisztus csak itt élt
tegnap!… Mikor a Krisztus élt, már akkor túl voltunk a kőkorszak
után következett bronzkorszakon, a rézkorszakon s benne voltunk a
vaskorszakban. Különben is az ember olyan maradi lény, hogy csak
arra, hogy a megszokott kőszerszámnak a csiszolásán valami
változtatást tegyen, évezredeknek kellett lefolynia. Hogy lehet
akkor évszámokról beszélni, édes fiam: Krisztus előtt hányban… S
Krisztus maga! Ahogy az a kőbalta átalakult <span class=
"pagenum"><a name="Page_146" id="Page_146">-146-</a></span> s a
Krisztus apjának a kezében, aki ács volt, vasfejszévé vált, épen
úgy azok az igazságok, amiket a Krisztus hirdetett, együtt jöttek
az emberiség őskorából, a kőbaltával.</p>
<p>Kikeresett a zsebéből egy csomó kulcsot s kinyitott egy fiókot
az asztalban.</p>
<p>– Itt van ez a darab kő… Egy kettétört kalapács, természetesen a
lyuknál törött el; ez a kalapács foka… Ez egy olyan gyönyörű darab,
hogy ez már csak nagyon fiatal Neolithból jöhet… Legfeljebb
három-négyezer éves… De hol van ez a kőkorszak kezdetétől, a
pattintgatott obszidiántól!… legalább százezer év van közöttük… Az
emberiség kőkorszakát legalább százezer évre lehet tenni, vagy
százötvenre, kétszázezerre…</p>
<p>– Krisztus előtt, vagy mostantól, – kérdezte konokul Orczy.</p>
<p>A tanár vörös lett hirtelen haragjában.</p>
<p>– Szamár vagy édes fiam, mint apád! Gyere, állj ide mellém.</p>
<p>Orczy frissen, figyelmesen felsietett a pódiumra s a kisdiákok
hangos nevetése kísérte. Ő a katedráról leintett az osztálynak,
hogy hagyják, most ne nevessenek.</p>
<p>– Nézd meg ezt a követ, látod?…</p>
<p>– Igen.</p>
<p>– Látod, milyen finoman van ez csiszolva?… Ezt már szerszámmal
csiszolták… Nos… Krisztus születése óta olyan kevés idő folyt el,
hogy annyi idő abban az őskorban nem volt elég arra sem, hogy az a
szerszám, ami ennek a kalapácsnak a kicsiszolásához szükséges volt,
megjelenjen. Itt van ez a másik kő, ez egy kőszerszám, amelyen a
fúrás csak arra való lyukat hagyott, hogy az ember az ujját
beledughassa, ezzel a kővel pattantgatta le a kőkorszaki ősember a
nuclusokról a kőkéseket, a lyuk arra kellett, hogy az erős fogást
biztosítsa… Míg rájött az emberiség arra, hogy jó lesz egy ilyen
lyukkal segíteni magán: édes fiam: addig húszszor annyi idő eltelt,
mint Krisztus születésétől mostanáig. A kérdésednek tehát
jogosultsága nincs. Ha én két-háromszázezer évet számítok, azt nem
számítom sem Krisztus születésétől, sem az osztálykönyv mai
dátumától, hanem… <span class="pagenum"><a name="Page_147" id=
"Page_147">-147-</a></span></p>
<p>– A világ teremtésétől, – mondta Orczy.</p>
<p>– A nagyapád halálától, – kiáltotta a tanár… Honnan számítom? –
mutatott rá Misire, aki még mindig ott állott a térkép előtt s
mohón itta a tanár minden szavát.</p>
<p>– Hát csak úgy… – mondta Misi vállat vonva.</p>
<p>– Hát csak úgy! – kiáltott a tanár, mind a két karját felemelve.
– Igenis, csak úgy! hozzávetőlegesen! csak hogy éppen időhatárt
mondjak… Eridj helyre…</p>
<p>Orczy meg volt sértve s az ajkát rágta, bosszantotta a dolog.
Mielőtt leült volna, odalesett a tanárra s látva, hogy az nem néz
felé, grimászt vágott hátra és a füle mellé tette a kezét, ahogy az
öreg szokta. Erre persze kis nevetés futott végig az osztályon.</p>
<p>Egyszerre csengő hallatszott.</p>
<p>A professzor elővette a noteszét s két centiméteres kis kurta
plajbászát megnyálazva, egy nagy egyest írt be Nyilas
Mihálynak.</p>
<p>Barta Imre felállott, úgy nézte.</p>
<p>– Nagyon jól van, édes fiam, – mondta, – helyre mehetsz.</p>
<p>Amint kiment, hatalmas lárma tört ki.</p>
<p>– Ez már osztán mégis disznóság, – mondta Szegedi Feri, – egy
szót se szólt, mégis jelest kapott, ha én elmondtam volna az egész
leckét, akkor is hármast adott volna, hogy az istenlova rúgja
meg.</p>
<p>Sokan nevettek, de már az osztály nagy része karikázva, ugrálva
tódult ki a tanteremből, hogy lemenjen a földszintre az
osztályba.</p>
<p>Szegedi ezt sértően mondta s félvállról Misire nézett. Misi
hallotta a durvaságot, de nem szólt rá, mert igazat adott
Szegedinek, ámbár ő tudta, hogy a tanár érezte, hogy ő figyel és
érti…</p>
<p>Tannenbaum kelt a Misi pártjára:</p>
<p>– Igenis jól felelt, mert dacára annak, hogy a mai leckéből nem
mondott semmit, de megmondta az izét, a paleontált, vagy mit na… –
letette a könyveit s kinyitotta a földrajzot, hogy megkeresse, mert
fel volt írva, felírta azt a szót ceruzával, amit Misi felelt.</p>
<p>– Annyi volt az egész felelete, hogy megrántotta a vállát, –
ordította Szegedi. <span class="pagenum"><a name="Page_148" id=
"Page_148">-148-</a></span></p>
<p>Gimesi mint a paprika támadt rá:</p>
<p>– Ha te megrántod a vállad, akkor négyest kapsz, ha Nyilas
megrántja a vállát, jelest kap: ez már így van.</p>
<p>– Összetartanak, jeles pad! – visította Szegedi s köpött
feléjük.</p>
<p>Gimesi, már a hóna alatt volt minden könyv, mint egy kis kutya
rohant neki, mint egy kecskebaksi s úgy nekiment a fejével, hogy
Szegedi nekidőlt a katedrának, akkor hozzáfogtak pofozkodni, a
Gimesi könyvei szétrepültek s vékony kis fehér kezével a nyakát
tépázta Szegedinek. Az pedig ököllel ütötte a fejét, de mindig csak
a koponyáját találta, s mivel a Gimesi haja mindig géppel volt
lenyírva, csakúgy csattogott, csakhogy az Gimesinek tudvalevőleg
nem fájt.</p>
<p>Ő azonban úgy összevissza karmolta Szegedit, hogy annak vérzett
az arca. Akkor Barta Imre a padokon átvetette magát s szétlódította
őket.</p>
<p>– Neetemán, – mondta.</p>
<p>– Ezt még meg fogjátok keserülni, kiáltotta véresen, nyálasan,
ordítva Szegedi s Misire nézett – gyere csak arra mifelénk…</p>
<p>Misi iszonyúan meg volt szégyenülve s eszébe jutott, hogy
Szegedi arrafelé lakik, ahol a tanítványa.</p>
<p>– De hát én mit csináltam, – mondta és sírt.</p>
<p>– Ha megfogom azt a piszok fülit, letépem a nyomorultnak –
mondta Gimesi s hozzáfogott összeszedni a könyveit.</p>
<p>– Neandertál, – kiáltotta Tannenbaum – Neandertál,
Neandertál!</p>
<p>Azt senki sem értette, hogy Gimesi mért lett olyan dühös, kisebb
volt Szegedinél, de alaposan helybenhagyta. Mikor bementek az
osztályba, előlment Gimesi, utána Tannenbaum, akik az utóbbi időben
egész jó barátságba kerültek s hátul ment csendesen és szomorúan
Misi. Akkor valaki éljent kiáltott Gimesire s a körüllevők nevetve
azt mondták, éljen a köppincs!</p>
<p>– No ne marháskodjatok, – szólt Gimesi, de mosolygott és jól
esett neki, bár a köppincs szóért kicsit dühös szokott lenni.
Egyszer óra közben azt mondta, hogy náluk Erdélyben nem azt
mondják, <span class="pagenum"><a name="Page_149" id=
"Page_149">-149-</a></span> hogy koppantcs, hanem köppincs, ez
persze csak találmány, de aztán olyan makacsul ragaszkodott hozzá,
hogy néha mondták neki. Misi félt, mert most következett a latinóra
s ha abból is kiszólítják, akkor nem fog olyan könnyen kibujni.
Egyszerre csak gyanus lett neki, hogy Sándor Mihály Orczyval
tárgyal, aztán Orczy odajött hozzá s igen határozottan azt
mondta:</p>
<p>– Te Misi, kihúzták a számokat?</p>
<p>Misi lesütötte a fejét.</p>
<p>– Nekem megmondhatod, mert nekünk van egy öreg szakácsnénk, az
legjobban ért a lutrihoz, az minden héten tesz a lutrira egy hatost
és aztán úgy szoktunk vele drukkolni két hétig, míg a húzás meg
nincs. Én szakember vagyok a lutriban, nekem tehát hiába hazudsz,
én keresztüllátok rajtad, mint az üvegen.</p>
<p>De már csengettek s bejött Gyéres tanár úr. A földrajzórai
zavarok miatt senki sem volt még a helyén, Gyéres tanár úr
megállott felettük s keztyű volt a kezében, úgy intett, hogy: na mi
az?… Lassan helyre kotródott mindenki.</p>
<p>A tanár felment a katedrára s kinyitotta az osztálykönyvet.</p>
<p>– Nem volt óra?</p>
<p>– De igen, tanár úr, – kiáltották sokan, mások azt kiáltották,
hogy: földrajz.</p>
<p>– Milyen óra volt?</p>
<p>Orczy felugrott s hangosan kiáltotta:</p>
<p>– Bocsánat, tanár úr, kérem…</p>
<p>Ezzel teljesen sikerült magára terelni a figyelmet, pedig nem ő
volt a bejelentő, de Gyéres tanár úr leintette a többieket s reá
nézett.</p>
<p>– Földrajzóránk volt.</p>
<p>– S a tanár úr nem írta be az órát?</p>
<p>– De igen, beírta. Beírta, tanár úr, kérem.</p>
<p>Gyéres tanár úr lobogtatta a levelet, a könyv lapját, hogy nincs
rajta. Orczy felsietett hozzá s tovább lapozott, csakugyan két
lappal hátrább volt beírva a földrajz.</p>
<p>Gyéres tanár úr mosolygott s megköszönte a figyelmet és Orczyt
helyre küldte. Azt mondta:</p>
<p>– A tanár úr azt hiszi, hogy száz év mulva ez úgyis mindegy
lesz. <span class="pagenum"><a name="Page_150" id=
"Page_150">-150-</a></span></p>
<p>Erre óriási nevetés lett s Orczy mindnyájukat túlkiáltotta:</p>
<p>– Százezer év mulva!</p>
<p>Amit mondott, az olyan furcsa volt, hogy Gyéres tanár úr
figyelmesen nézett oda.</p>
<p>– Hogyan?</p>
<p>S Orczy felpattant:</p>
<p>– Kérem, a tanár úr csak százezer években számítja az emberiség
izéjét, az emberiség… hogy az eszközök fejlődése csak százezer
években figyelhető meg, a kőeszközök fejlődése.</p>
<p>Gyéres tanár hátraült a széken, úgy nézett Orczyra. Nevetett, de
csak úgy nevetésre állt az arca, annyira meg volt lepve a gyerek
találó és éles megjegyzésétől, hogy csak ennyit mondott rá:</p>
<p>– Naggyon kitünő…</p>
<p>Intett, hogy üljön le s mindnyájan hallgassanak el s akkor
felszólította Szentét. Ez a legutolsó padban ült és semmi egyébbel
nem foglalkozott, csak örökké labdát kötött.</p>
<p>Minthogy már a harmadik mondatnál le kellett menni hozzá s attól
kezdve ott is maradt óra végeig s velük gyakorolta a mondattani
elemzést, már tudniillik az összes utolsó padbeliekkel, így hát ők
szabadon beszélhettek egy-egy szót.</p>
<p>– Hát hol a reskontó? – lökdöste oldalba Orczy a középső ujja
bütykével Misit.</p>
<p>– Visszaadtam az öregnek, no.</p>
<p>– És nem emlékszel a számokra?</p>
<p>– Nem.</p>
<p>– Elég csacsi vagy. Hisz ez a fontos!…</p>
<p>Kicsit hallgattak, mert Gyéres mellett nem igen lehet »privát
konverzációkat« folytatni, ahogy ő nevezi, később azonban egészen
odahajlott Misihez.</p>
<p>– Te, itt nagy pénzt lehet nyerni! mikor Rudolf bátyámnak
mondtam, hogy én teszek a lutrira egy hatost s nyerek négy forintot
és akkor veszek rajta egy pár niklírozott korcsolyát, olyan
kosorrút, ő azt mondta rá, hogy: barátom, ha én lutrihoz nyulok,
akkor én nagy pénzt akarok nyerni, nem négy forintot, nem is
ezeret, hanem pénzt!… Azért mondom, hogy te nem is tudod, miről van
szó!… <span class="pagenum"><a name="Page_151" id=
"Page_151">-151-</a></span></p>
<p>Misi nem szólt, csak magába húzódott, mint egy kis sündisznó.
Hiszen az kell neki éppen, hogy most kezdjen el nőni előtte a
nyerési lehetőség… Ez is eddig nem tudott szólani, most meg hogy
macerálja.</p>
<p>Inkább odahúzódott Gimesihez, akit kimondhatatlanul szeretett
ma, mert utóvégre őmiatta verekedett meg.</p>
<p>Gimesi folyton a fejebúbjához nyúlkált: – Fáj? – kérdezte
tőle.</p>
<p>– Ó, sokat adok rájuk, ha megharagítanak, úgy falhoz mázolom,
hogy…</p>
<p>De nagyon rosszkedvű volt Gimesi s ő el is húzódott, félt, hogy
megbántja a részvétével, csak a lelke párolgott felé.</p>
<p>Óra után Orczy, tudva, hogy Misi Gimesivel jobb viszonyban van,
hozzá ment s neki mondta:</p>
<p>– Gimesi, te, te Gimesi, bokszold ki ebből a Misiből, hogy
milyen számokat tett meg a lutrira.</p>
<p>– Mér, nyert? – kérdezte Gimesi.</p>
<p>– Ő nem tudja, hogy ő mit tett meg.</p>
<p>– Nem tudod? – mondta Gimesi s szemöldöktelen szemeit
feltátotta, kis nedves, japános ferde szemei olyan keserves
bizalommal néztek és csodálkozással.</p>
<p>– Majd ha én megdögönyözöm, akkor tudja. Evvel nem bír senki,
mer ez olyan csökönyös, mint a vadszamár, de én ismerem a nyitját,
adok neki egy gáncsot, akkor elvágódik, osztán akkor addig
dögönyözöm, míg olyan puha lesz…</p>
<p>Misi azonban csak ült tovább, mosolygott s nem szólt. Jaj,
sokért nem adta volna, ha többet senki sem említené a lutrit…</p>
<p>– Mondod, vagy nem mondod! – kiáltott Gimesi.</p>
<p>– Haggyatok békén.</p>
<p>– Csakhogy én nem vagyok ám az öreg Názó, – mondta Gimesi egyre
idegesebben és egyre hangosabban, – nyertél vagy nem nyertél?</p>
<p>– Nem nyertem.</p>
<p>– Mondd meg a számokat!… De mondd meg!… Nem mondod meg… Hiszen
én úgy kirázom ebből a számokat, csakúgy kipotyog belőle.
<span class="pagenum"><a name="Page_152" id=
"Page_152">-152-</a></span></p>
<p>Ezzel tréfásan, de már izzott a szeme, megfogta a Misi nyakát s
kezdte felülről rázni.</p>
<p>– No ne ostobáskodj, – mondta Misi olyan gyöngédséggel és
szeretettel, szinte sírt tőle.</p>
<p>– Mondod, vagy nem mondod!</p>
<p>– Nem!!</p>
<p>Erre Gimesi teljes erővel megfogta a fejét s odaütötte dühében
az asztalhoz.</p>
<p>Misi meglepetésében lélegzethez sem jutott!</p>
<p>– Nem mondod, nem mondod? – s Gimesi, mintha megőrült volna,
elkezdte verni a fejével az asztalt. Misinek pedig ez volt a
legérzékenyebb, mert neki mindjárt fájt a feje a legcsekélyebb
érintésre is, hát felugrott s könyökkel úgy vágta mellbe a kis
vékony Gimesit, hogy az kiesett a padból s lerepült a padsorok
közepére. Ott hevert egy kicsit s látni lehetett, hogy levegő után
kapkod; Misi igen megijedt érte és sápadtan s rettegve hajlott
föléje, hogy felsegítse. De Gimesi abban a percben felpattant s
mint egy hörcsög ugrott neki s elkezdte a fejét verni, mint az
elébb őtet Szegedi.</p>
<p>A fiúk mind körülállották, Misinek megint csak a harmadik,
negyedik ütésnél gyúlt fel a vére, eleinte nem akarta komolyan
venni, de akkor aztán elvesztette az eszét, ráugrott Gimesire,
belevágott ököllel az arcába, aztán átölelte s lerántotta a földre
s érezte, ahogy a kis sovány nyakát a markába fogta s szorongatta
és nyomta a földhöz, hogy azt hitte, mindjárt elszakad a körme
közt. Igaz, közben Gimesi egyre csépelt és karmolt, de ez semmi se
volt, ő végre is rátérdelt a nyakára s mikor ott látta a térde
alatt annak a sovány, vékony kis arcát, ahogy iszonyú dühvel és
gyűlölettel s jóság és megbocsátás nélkül vergődött a keze közt,
mint egy pulyka, akkor kitört belőle a sírás, felugrott róla s be a
padba, leborult a helyére és elkezdett kimondhatatlanul
zokogni.</p>
<p>Gimesi csakugyan halálosan megszégyenítve és bosszút lihegve
tápászkodott fel, a fiúk mind körülállták s szótlanul nézték a
verekedést, Orczy folyton kiabálta, hogy megőrültetek, ugyan
válasszátok el őket. De a cívisgyerekek, akik soha nem szoktak
verekedni, isteni flegmával vették őket körül s nevetés nélkül
nézték, mi lesz. <span class="pagenum"><a name="Page_153" id=
"Page_153">-153-</a></span></p>
<p>– Ne bömbölj úgy, – morgott Gimesi, akinek véres volt a
szemealja, de nem sírt.</p>
<p>Misi erőt vett magán s lecsillapodott.</p>
<p>– De min vesztek össze, – min vesztek össze, – kérdezte egyre
kétségbeesettebben Tannenbaum.</p>
<p>– Fityfene tudja, – mondta A. Sánta s helyre ment s
előkészítette a következő órára a számtanfüzetet. Ez is egy olyan
igazi cívisfiú volt, ezt nem hozta ki a nyugalmából semmi!</p>
<p>Varga János, aki a hátuk mögött ült, odahajlott Gimesihez:</p>
<p>– Mi vót ez tulajdonképen?</p>
<p>– Hisz ez egy komisz paraszt, – mondta Gimesi és zsebkendővel
nyomogatta a szeme alatt.</p>
<p>Misiben végig-végig vonaglott a szó, felgyújtotta s felperzselte
a szívét.</p>
<p>Elhatározta, hogy soha az életben többet szót nem fog szólni
Gimesihez.</p>
<p>De már az egész osztály meg volt vadulva, hátul is, mindenfelé
verekedés volt. Minden ok nélkül csakúgy pofozták egymást a fiúk.
Közben nevettek is, káromkodtak is, ez a mai nap bolondok napja
volt.</p>
<p>Akkor bejött Bátori tanár úr s megdöbbenve, villámló szemmel
látta a pad tetején dulakodókat. Botjával, amely görbevégű tölgyfa
bot volt, nagyot csapott az asztalra s arra az egész osztály olyan
lett, mint a kezes bárány.</p>
<p>Egy pillanat mulva mindenki a helyén volt s kushadt és lapult.
Bátori tanár úrtól jobban féltek, mint a tűztől.</p>
<p>Misi is elfelejtette a bánatát s megdermedve nézett a tanár
úrra, még mikor leültek is.</p>
<p>– Kezeket padra! – kiáltotta a tanár, – s mint a ropogó tűz
csapták mindannyian a két tenyerüket a padra maguk elé.</p>
<p>Bátori tanár úr végigjártatta a szemét rajtuk mint egy oroszlán
s mondta:</p>
<p>– Meglátom én… lesz-e rend…</p>
<p>Leült az osztálykönyvhöz s befirkantotta az óráját. Akkor
felállott, fogta a krétát, finoman papirba csavarta, a két ujja
közé vette s azt mondta:</p>
<p>– A hár-mas… szabály!… <span class="pagenum"><a name="Page_154"
id="Page_154">-154-</a></span></p>
<p>Egész órában jótékony feszültség és fegyelem volt.
Valamennyiüket megnyugtatta a tanár energiája, de ez egész órán úgy
beszélt, mint egy bakakáplár, kurtán, határozottan, keményen…</p>
<p>Az utolsó óra torna volt.</p>
<p>Ujjongva és nekiszabadulva rohantak a tornaterembe.</p>
<p>Ez egy nagy terem volt a földszinten, ablakai ennek is a hátulsó
udvarra nyiltak, első fele deszkapadlóval volt beborítva, de hátul
a terem harmada pompás cserhéjjal volt borítva, abban igen jól
lehetett volna taposni, ugrálni, ha valaki leesett a bakról, nem
törte ki a nyakát.</p>
<p>Itt nem szeretett lenni Misi. Amennyire első volt, vagy az elsők
közt érezte magát az osztályban, annyira utolsó volt itt. Már az is
fájdalmas volt, hogy nagyság szerint lévén felállítva, hátulról az
ötödik volt. Utána következett a kicsik felé Gimesi, azután egy kis
csizmás fiú, Tikos Gyuri, egy igazi cívisgyerek, olyan komoly,
magától sosem nevet, kis barna gyerek, amilyen kurta, olyan öreges,
ezzel nem lehet verekedni, ha ennek valaki azt mondja, hogy
pofonváglak, akkor feljelenti a tanárnak. Nem azért, mintha félne,
vagy mintha ártani akarna a másiknak, hanem azért, mert a vériben
van, hogy a közrend oltalma alá helyezze magát. Ezzel éppen azért
igen jó tornaórai barátságban van, tetszik neki benne az is, hogy
bátran járhat csizmában és feketezsinóros szürke magyar ruhában,
amit neki nem lehet viselnie, mert ő már otthon sem számított a
parasztok közé, ő szegényke olyan félvér, se nem paraszt, se nem
úr, vagy inkább, ahogy ő kezdi érezni: telivér, mindkettőbe
egyformán tartozik. Most nagyon szeretné visszacsinálni, hogy év
elején kicserélték a helyet, a tanár úr rendezte őket, hogy Tikos
esett őmellé, s a következő volt Gimesi, mivel azonban ő szerelmes
volt a drága Gimesibe, a komisz pofozógépbe, akire most rá se tud
nézni, hát, mikor a tanár elfordult, egyszerűen megrántotta a
karját s előbbre húzta, úgy hogy mellé jőjjön. Tikos akkor nagyon
orrolt, féltek is, hogy feljelenti, de aztán nem bánta, mert utána
következett Simonffy Pisti, aki a debreceni polgármesternek volt
unokaöccse <span class="pagenum"><a name="Page_155" id=
"Page_155">-155-</a></span> vagy mije, hát amellett szívesebben
volt, mint akárki mellett az osztályban. Ez is egy igazi nagyszerű
gyerek volt, olyan kotnyeles, hogy mindenkibe belekötött. Állandóan
futkározott, mint egy kis pincsikutya, sok bátyja volt s óra közben
sorra futotta az osztályokat, hol az ötödikbe volt, hol a
hetedikbe, hol a negyedikbe s mindenütt bent lakott, és hogy olyan
picike volt, valósággal dédelgették az idegen osztályokban, ha
bement Pisti, akkor vállra kapták, cigarettát adtak neki és folyton
egészen furcsán heccelődtek vele. Ő szokta aztán a pletykákat
hordani a többi osztályból.</p>
<p>– Tudjátok, mit mondott a vín baka a negyedikbe?</p>
<p>– Mit? – állották rögtön körül.</p>
<p>– Csuka firkált a táblán, mikor bejött, az öreg baka rávágott a
bottal, oszt aszongya: »hogy hijnak te gaz peniperda«. Ammeg
aszongya: »Csuka…« – »Csuka! azt látom a szádrul… de a másik
neved.«</p>
<p>Orczy odafutott hozzájuk s nevetve nézett, de nem kérdezte meg,
min nevetnek. Pisti persze Orczynak nagyon kedvébe járt, mert ő
legjobban tudta, milyen nagy urak Orczyék hát habzsolva rögtön még
egyszer:</p>
<p>– A vinbaka a nigybe rávágott a Csuka fenekire, hogy a táblán
firkált, oszt aszongya neki, hogy hogy hijnak…</p>
<p>– Látom a szádrul, – mondta Orczy leintve, hogy már ismeri.</p>
<p>– Aha.</p>
<p>– Nagy Sándor gyorsírással jegyzi, amit a vén baka mond, mi
együtt szoktunk menni a Kossuth-utca sarkáig, hát nekem elmondja
mindennap. Te, Pisti, igaz, hogy Gyéres a Margitai Magdának
udvarol?</p>
<p>Pisti kerekre nyitotta a szemét s tünődve mondta:</p>
<p>– Jár oda!</p>
<p>– Stimmt, – mondta Orczy. – Mikor jár?</p>
<p>– Majd én megtudom pontosan, majd elmegyek ma este,
kiszagolni.</p>
<p>Orczy nevetett:</p>
<p>– Nagy Sándor mondta tegnap, hogy ő rájött. Féltékeny.
<span class="pagenum"><a name="Page_156" id=
"Page_156">-156-</a></span></p>
<p>– Ki? Nagy Sándor?</p>
<p>– Igen, verset írt a Margitai Magdához; tegnap a jégen oda is
adta neki: Úgy kezdődik, hogy:</p>
<div class="poem">
<div class="stanza"><span class="i0">Hallottam
szavadat<br /></span> <span class="i0">És nem
hallottalak,<br /></span> <span class="i0">A szemedbe
néztem<br /></span> <span class="i0">És mégse
láttalak.<br /></span></div>
</div>
<p class="i0">azt mondta, hogy Gyérest kihijja párbajra.</p>
<p>– Nagy Sándor?</p>
<p>Orczy kuncogva nevetett s Misi tátott szájjal hallgatott.</p>
<p>Ebben a percben felharsant egy hatalmas hang:</p>
<p>– Sora-kozz!</p>
<p>Bejött a tornatanár az oldalfülkéből, amelyiknek az ajtaja
felett föl volt írva három nagy E betű s egyszerre megindult a
sorakozás. Már félig-meddig úgyis sorba állottak.</p>
<p>– Egyenesen azt a sort!… Mi van ott!… Kinek van ott olyan nagy
hasa!… Viii-gyázz!…</p>
<p>Mereven és katonásan állottak.</p>
<p>– Körbenjárás… iiin-dujj!… Egy-kettő, egy! kettő!…</p>
<p>Megindultak végig a hosszú termen, egyik a másik után.</p>
<p>– Vágjuk azt a bakkancsot!… Egy! kettő! egy! kető!… egykető, azt
a fűzfánfütyölőjét. Fu-tó-lé-pés!… etyket, etyket, etyket…</p>
<p>Mikor vagy kétszer körülszaladtak, akkor végre: Ájj!</p>
<p>Éppen a helyükre értek vissza: Pihenj…</p>
<p>Mindig ez volt az óra kezdete.</p>
<p>Misi borzasztóan únta ezt az egész dolgot, az egész tornaóra
olyan nagy butaság volt. Most felvonultak a bakhoz s át kellett
ugrani az alacsony bakot. Még a nagyok csak könnyen megtették, mert
hosszú lábuk volt, de ők kicsik, már fent maradtak a bak hátán s
akkor érezni kellett a tanár mély megvetését.</p>
<p>A tornatanár, Szüts Istók, vastag kis ember volt, kis fekete
bajszú kövér ember, peckes, őrmesteresen beszélt s olyan vastag
válla, karja volt, hogy kidagadt a kabátból, de azért soha semmit
sem mutatott <span class="pagenum"><a name="Page_157" id=
"Page_157">-157-</a></span> meg, csak kommandírozott, szerette az
erős gyerekeket, azokat külön dolgoztatta, az volt neki a jó
tornász, aki hazulról vaskosan, erősen jött el, a többi kákabélűre
rá se nézett. Kötelességből végigengedte azokat is a tornaszereken,
de valahogy úgy érezte, hogy ezek csak bepiszkítják a nyújtót meg a
korlátot. Az előtornászok, azok igen! Azokat külön csapatba
állította s külön gyakorlatokat végeztetett velük, még nevetett is
velük, de ezeket a hitvány cafatokat megvetette s nyolc év alatt
sem ismerte meg egyiket a másiktól. Papnak készült, de rendes
szokás szerint hamarabb házasodott, mint állása lett volna s mivel
Szüts Istók a kollégium dísze volt tizenkét esztendőn át,
megválasztották az öreg Zábráczky professzor nyugdíjba vonulása
után tornatanárnak. Az öreg Zábráczky tudniillik szépírást és
tornát tanított, mert ehhez a két tantárgyhoz nem kellett semmi
képesítés, sem képesség: ő még a régi világ embere volt… egy régi
püspöknek a teremtménye…</p>
<p>Misi mély bánatában, hogy a reskontó is elveszett, meg Gimesivel
is összeverekedett, nem bírt nekifutni a baknak s fel sem bírt
ugrani a tetejére:</p>
<p>– Na mi lesz! beszakadt a madzag! – kiáltotta Szüts Istók.</p>
<p>Misi el akart kullogni a bak mellett, de ráripakodott a
tanár:</p>
<p>– Még eccer!</p>
<p>Vissza kellett mennie s újra nekiiramodni; megint csak nem bírt
semmi lendületet venni, ott maradt a bakhoz támaszkodva.</p>
<p>– Még eccer!!…!</p>
<p>Harmadszor is visszabandukolt.</p>
<p>– Fu-uss!</p>
<p>Nekiindult, de futás közben megcsendesedett s egyszer csak
elszánta magát, abbahagyta a futást, kiállott s félrement, nem
futott a bakig sem.</p>
<p>Szüts Istók a száját is kitátotta!</p>
<p>– Gyere csak vissza! gyeere csak vissza, gyeeere csak!… –
integetett neki begörbített ujjal. – Hogy megy az a virtus?… Hadd
lássam csak még eccer azt a futást! <span class="pagenum"><a name=
"Page_158" id="Page_158">-158-</a></span></p>
<p>Misi megállott, már teljesen ki volt merülve az izgalmaktól s
megcsökönyösödött, ott maradt a helyén.</p>
<p>– Egy-kettő! – toppantott nagyot Szüts Istók.</p>
<p>Ő nem szólt és nem mozdult.</p>
<p>– Lökjétek ódalba, mert ha én lököm meg átrepül a nagytemplom
gombján…</p>
<p>A szeme szikrát szórt s iszonyú tagjait kifeszítve, indulásra
készen állott, hogy rátapos a gyerekre.</p>
<p>De Misi összeszorította a fogát s nem mozdult.</p>
<p>– Megtagadod az engedelmességet?!… Renitencia!!… ordított a
tanár.</p>
<p>S egy lépést tett előre. A fiúk rettegve várták, mi fog most
történni.</p>
<p>Akkor Orczy kilépett a sorból s azt mondta:</p>
<p>– Tanár úr kérem, Nyilas Mihály beteg.</p>
<p>– Nem kérdeztem!</p>
<p>Orczy persze el volt bizakodva, hogy neki szabad a gyámoltalanok
és szerencsétlenek védőjének fellépni, de itt nem volt első, itt
tornaóra volt s Szüts Istóknak éppen annyit számított a suta
lábaival, mint Nyilas Misi.</p>
<p>Orczy nem vonult vissza, hanem azt mondta:</p>
<p>– Bocsánatot kérek; ami igazság, az igazság!</p>
<p>Szüts Istók rábámult, lihegve és magából kikelve, mint egy
vadkan. Konstatálta, hogy a gyereknek finomabb inge van, mint
másnak s finomabban van fésülve, szóval, hogy ez egy úri majom és
ez úgy felbőszítette, mint bikát a veres posztó: személyes
sértésnek tekintette, pályavégzetlensége, paraszt eredete és titkos
iszákossága kritikájának, hogy ez az úri fiú így mer vele packázni
s most egyszerre reá fordult minden dühe.</p>
<p>– Gyer ide! – hörögte, szinte kéken a vérömléstől.</p>
<p>Orczy bátran s kihúzott derékkal lépkedett előre.</p>
<p>– Ide! – ordított Szüts Istók s a lába elé mutatott.</p>
<p>Orczy most már egy kicsit óvatosabban közeledett, látta, hogy
itt most egy pofon készül s ez elijesztette, <span class=
"pagenum"><a name="Page_159" id="Page_159">-159-</a></span>
csodálkozott is, fel is volt háborodva és nem szerette volna
megkapni…</p>
<p>De azért most már nem tehetett egyebet, a szemébe meredt a
tanárnak, egyenesen, mereven, bátran, az osztály
lélegzetvisszafojtva leste, mi lesz.</p>
<p>Egy pillanat telt el így, Orczy érezte, hogy halálsápadt, de nem
retirált.</p>
<p>Ellenben Szüts Istók meggondolta, hogy ez a fiú semmi egyebet
nem csinált, mint hogy rossz tornász, féreg… hát az utolsó
pillanatban, mikor már el is kezdte mondani rekedten, hogy:</p>
<p>– Na hát, hogy eszedbe jusson, hogy a más dolgába többet ne üsd
bele az orrodat… úrfi… – s felemelte a kezét:… abban a pillanatban
megpödörte a bajszát, azzal a parasztlegényes mozdulattal, ahogy
odakinn a szérűn szokás ráijeszteni valakire pofonigérő
kézmozdítással, aztán bajuszpedrésre fordítani a tréfát.</p>
<p>– No… te giliszta… – mondta, – hát az ott ki fog állani. Ha
beteg, menjen a pokolba… És most te fogsz helyette ugrani!… Ajn
cváj…</p>
<p>Orczy az igazat megvallva, hősiesebben ki tudott volna állani
egy pofont is, mint ezt talpraesetten megtegye, de azért
nekiiramodott s szerencsésen megcsökött a bak előtt, nem bírt
felugrani rá. Épúgy járt, mint Misi. Nem is volt illő, hogy egy
jeles tanuló jó tornász legyen.</p>
<p>– Na! Gratulálok! – mondta Szüts Istók. – Mi az istenharagjának
küldenek nekem ide ilyen gilisztákat…</p>
<p>Orczy szégyenkezve, de mikor a fiúkkal szembe fordult, magát
elnevetve kotródott be a sorba. Szüts Istók utána nézett s meglátta
Misit, aki még most is a helyén állt:</p>
<p>– Ki a sorból!</p>
<p>Misi nem mozdult, azt akarta mondani, hogy ő nem beteg. De
egyszerre csak szédülést érzett s eltántorgott a falig, abba
beletámaszkodott két tenyérrel s lassan elvesztette az eszméletét.
Lezuhant a földre.</p>
<p>Szüts Istók csodálkozva nézte:</p>
<p>– Öntsetek egy pohár vizet a nyakába, – mondta – no Güzümiska, –
kiáltott rá Simonffy <span class="pagenum"><a name="Page_160" id=
"Page_160">-160-</a></span> Pistire, aki legközelebb volt hozzá, s
kicsisége mellett ügyes kis tornász volt, tehát ismerte, ott van az
asztalon, a szobámba.</p>
<p>Pisti futva szaladt be s mindjárt jött vissza egy félig tele
vizespohárral. A kezét belemártotta s elkezdte fröcskölni vele a
Misi arcát.</p>
<p>Misi undorodva eszmélt magára, iszonyú bűzt érzett, a pohárban
nem víz volt, hanem pálinka.</p>
<p>Szüts Istók elvörösödött s szidta magában a saját buta fejit,
hogy ez kiment az eszéből.</p>
<p>A fiúk lassan megérezték a pálinka szagát s elkezdtek
nevetgélni, de Istók elordította magát.</p>
<p>– Vi-gyázz!</p>
<p>Ez mindenre orvosság volt.</p>
<p>– Barta! Kelemen!… ültessétek le arra a kötélcsomóra.</p>
<p>Persze ő csak a jó tornászok segítségét tudta valamire becsülni
s így Orczynak, Gimesinek és Simonffynak helyre kellett menniök,
hogy a két előtornász leültesse Misit.</p>
<p>Barta nagyon meg volt hatva, sajnálta Misit, mert igen tisztelte
odabent az osztályban s most először életében maró megjegyzést tett
Istókra:</p>
<p>– Vizespohárbul issza a pájinkát ez a marha.</p>
<p>Misi végre megnyugodott. Jó volt ott ülni a kötélcsomón, hátát a
hideg falnak támasztotta s bágyadtan összeesve ült. A tornaterem
kavargott és szédelgett előtte s egész óra alatt ásítozott és
hideglelős borzongást érzett.</p>
<p>Egyszer meglátta, hogy Orczy és Gimesi beszélgetnek s akkor a
szeme tele lett könnyel: milyen jók hozzá, ma már mind a kettő
megverekedett érte.</p>
<p>Ezalatt Gimesi azt mondta Orczynak:</p>
<p>– Én tudom, mi a baja… Elvesztette a reskontót, pedig kihúzták a
számait.</p>
<p>– Ne beszélj! – mondta Orczy ámulva.</p>
<p>– Én tudom, mik az ő számai, leírta nálunk! És most megkérdeztem
Sándor Mihálytól és barátom, csak a 22-őt nem húzták ki, a másik
négyet kihúzták, úgy látom.</p>
<p>Orczy azt mondta:</p>
<p>– Hátha ellopták?… Nincs kizárva!…</p>
<p>Gimesi ettől meg volt lepetve, erre nem gondolt. <span class=
"pagenum"><a name="Page_161" id="Page_161">-161-</a></span></p>
<p>Szüts Istók odanézett s meglátta a rendetlenséget, mert torna
alatt mindenkinek a helyén kell állani s várni, míg a hatvan gyerek
után megint rá kerül a sor… Odanézett hát keményen s kitartóan s
még mikor a helyére kotródott is a két gyerek, még mindig nézte
őket, kemény kutyakorbácsos pillantással.</p>
<p>Misi pedig azt gondolta magában, hogy ő már megverte a drága jó
Gimesit, amiért pártját fogta, hálából… Biztos, hogy Orczyhoz is
komisz lesz, mert hiszen ő csak egy komisz paraszt…</p>
<p>Az orrán keresztül szivárgott le a könny a szájába s ő nyelte és
pisszegett magában, ájuldozva s szédelegve és szerette volna
letenni a fejét az édesanyja ölébe. De hol van ő szegény… Szegény
édesanya…</p>
<h2>VIII. FEJEZET</h2>
<p class="summary">amelyből kitűnik, hogy Misi olyan gyerek, aki
nem szereti, ha vele foglalkoznak, kivált mikor valami
kellemetlenség áll a háta mögött: hagyják békén: jó ilyenkor haza
és nagy gondokra gondolni, jó elfelejteni a nagy mellett a kis
bajt.</p>
<p>Ebéd után leült a helyére s tanulni akart. A szoba üres volt,
csak Nagy úr feküdt az ágyán s olvasott. Ő kihúzta a fiókját s
eszébe jutott a megkezdett levél, amit a szüleinek kezdett írni, de
már legalább egy hete csak ott volt a fiókban, ezt hamar elővette s
kikészített tintát, tollat:</p>
<div class="blockquot">
<p>»Édes jó szüleim!</p>
<p>Ne tessék haragudni édes jó szüleim, hogy olyan régen nem írtam
édes jó szüleimnek, de</p>
</div>
<p>Ennyi volt a levél. Darabig nézte, nézte, csak ott ne volna az a
de, akkor tudná folytatni, de mit írjon, hogy mért nem írt eddig?
Hazudni nem mert, mert folyton ott világolt mögötte, a nyakát
sütötte az édesanyja szava: »fiam, mindig úgy viseld magad, mintha
látnálak… Gondold azt, hogy az én szemem lát s akkor soha nem
teszel semmit, ami nem helyes.«</p>
<p>Érezte azt a jó szemet, szinte csiklandozta a félelem a torkát s
csüggedten nézte a levelet. <span class="pagenum"><a name=
"Page_162" id="Page_162">-162-</a></span></p>
<p>Nagy úr az ágyon megmozdult, erre ő hamar bemártotta a tollat a
tintába s írni kezdett:</p>
<div class="blockquot">
<p>… nem volt időm, mert minden délután öttől hatig felolvasok egy
öreg úrnak, aki vak s tíz krajcárt fizet egyórai olvasásért,
csakhogy már egy félórával előbb kell elindulni, mert elkésni nem
lehet, mikor pedig hazajövök, akkor van a vacsora a konviktusban,
este pedig tanulni kell és szerdán, szombaton délután sem írhatok,
mert akkor egy osztálytársamat kell tanítani latinra és számtanra,
ezért nem írhattam idáig még édes jó szüleimnek.</p>
</div>
<p>Itt megállott s pihent, ebből elég jól kivágta magát, mosolygott
is egy kicsit örömében. Erre még édesanyja se szólhatna úgy-e
semmit.</p>
<p>Kint fujt a szél s havas lucskot vert az ablakhoz. Szegény
édesanyját látta most, ahogy meztelen karral viszi a moslékot a
disznónak. Lekönyökölt az asztalra s nézte, nézte vakulásig a saját
betűit, közben eszébe jutott, tavaly, mikor ő otthon volt.
Megérkezett egyszer hozzájuk az »András bátyám«, az édesanyjának a
testvére, gépészkovács, nagyon derék, jó ember, okos ember, szépen
tud beszélni, mindig mintha prédikálna, mert pap szeretett volna
lenni, de nem taníttatták ki, szép kongó hangja van, mindenkit
túlkiált s mindig csak szépeket és jókat mond, mintha a katedráról
mondaná a híveknek s ott volt egész télen náluk, mert nem volt
állása, csak rakta a fát a tűzre s ott ült a kis széken, csak
olvasott egész télen, regényeket olvasott meg újságot és gépészeti
könyveket s miatta mindig jobban kellett főzni, mert ő bizony nem
ette meg a hitvány ételeket, bort is ivott néha, fél litert
hozatott ővele a kocsmából s megitta, mondta néha: »Bertalan, gyere
igyál egy pohár bort!« De az édesapja azt kiáltotta rá: »Dehogy
iszok, akkor nem tudok dógozni!…« Mert ő egész télen szántalpat
faragott s egyszer is egy ilyen rút zimankós időben kinn kínlódik
egy nagy tőkével, amit el kellett ékekkel hasítani s ahogy ott
birkózik, kimelegedve, megy kifelé az édesanyja s látja az urát,
hogy a rút időben hogy veszkődik szegény, hamar bemegy s azt mondja
Andrásnak: »Ugyan te!… Van neked lelked!… El tudod nézni, hogy az a
szegény ember úgy kínlódik avval a nagy fával!… Ereggy segíteni
neki!«… Arra az András bátyám <span class="pagenum"><a name=
"Page_163" id="Page_163">-163-</a></span> megmozdul nehézkesen s
kinéz a könyvből s azt mondja felduzmaszkodva: »Dehogy megyek!
Eszem ágába sincs!«… Avval visszafeküdt a könyvbe s tovább
olvasott. Kis idő mulva mérgesen felállt s elment hazulról.</p>
<p>Édesanyja hangot se lelt, csak kifordult a szobából s odakint
sírt, ő ott pisszegett körülötte, bezzeg szívesen segített volna!
ki is ment, legalább nézni! ott fagyoskodott darabig az édesapja
mellett s kékre fagyva didergett, mikor észrevette az apa s
rákiáltott: »Mit vacogsz itt! takarodj be!« De ő csak állt. Igazat
megvallva, szívesen szaladt volna be, mert kint rettenetes hideg
volt s neki valósággal fájt a hideg. Senki sem tudta az ő
önfeláldozását, sem apja, sem anyja, sem más s ez még jobban fájt,
mindjárt veszekedett is kis öccseivel, akik a szobában lármáztak:
csend legyen! s meg is rázta a kis Ferikét.</p>
<p>Könny csordul ki a szeméből, itt ülve a kollégium meleg
coetusában s lekönyököl, hogy a két öklével eltakarja könnyeit,
most vajjon hogy vannak odahaza, van-e tűzifájuk, s van-e kenyerük
és a nagyanyja most is vesz-e mindig egy kiló kávét, mert nem issza
meg a tejet magában és köménymagos levest a világért sem, neki
mindig külön kávéja van, amiből senki más nem kap, ő maga pörköli
és darálja a régi kávédarálón s olyankor tele van a szagával az
egész ház s azt a szagot ki nem állhatja egyikük sem, mert abból ők
úgysem részesülnek. És húst is mindig hozat a nagyanya, mert
gyomorbajos s nem tud azon a hitvány ételen megélni, amit a
gyerekek esznek s nem mer neki senki sem szólani, mert nagyon
tisztelik a nagyanyát, mert az ő apja döntötte nyomorúságba, mikor
elárverezték miatta otthon a birtokot egy rossz spekuláció miatt,
azért hallgatni kell, isten őrizzen, hogy megsértődjék… Ők ketten
nem is szenvednek, sem ő, sem az apja, mert a nagymama gondoskodik
magáról, az édesapa pedig agyondolgozza magát s vagy jókedvű, vagy
mérges, de a mérge se tart soká, mert egy-kettőre kikáromkodja
magából kedvére, senki más nem szenved, csak az édesanyja, akinek
dolgozni kell az egész családra, pedig vékony, gyenge, szomorú kis
teste nem dologra való, csak a nyomorúság kényszeríti rá, hogy
dolgozzon, mert ő is olvasni <span class="pagenum"><a name=
"Page_164" id="Page_164">-164-</a></span> szeretne és tanulni s
szórakozni, de folyton mosnia kell és főzni, takarítani, varrni a
sok gyerekre s még a parasztlányoknak is varr, az egész ház tele
van a friss kartonok szagával… S enni is szeretne szegény jókat s
pihenni, de mindig csak az övé a legrosszabb falat, akkor eszik, ha
az ura bevágja az ajtót: »moslék, edd meg magad, amit főztél!…«
Akkor ők megeszik, kis éhes, sovány gyerekecskék, a sovány, kiapadt
anyjukkal…</p>
<p>Soká ült itt a levél fölött s egészen elbágyadt, nem bírt ülni,
szeretett volna lefeküdni, de nem mert, nem volt megengedve. Pedig
ma már annyit szenvedett, úgy ki volt merülve, hogy nem bírt a
széken ülni. Letette a fejét a karjára egy kicsit az asztalon, nem
akart elaludni, de egy perc mulva már le volt ragadva a szeme, még
azt gondolta, hogy csak egy kicsit gondolkozik a levélen s már
aludt.</p>
<p>Azt álmodta, hogy az édesapja mondta: »No add csak azt a
reskontót, megyek a pénzért«.</p>
<p>Ennek örült, mert nem tudott volna elmenni a pénzért, hanem
azért iszonyúan megrémült, mert tudta, hogy elveszett a reskontó.
Hamar úgy tett hát, hogy keresi s ugrált, minden fiókot kihúzott, a
sifon fiókját, a ládafiókot, a gépfiókokat, csakúgy ugrált a kis
házban, minden pillanatban egy másik fiókban babrált, az édesapja
meg csak nézte, nézte ingerülten:</p>
<p>– Tán elhattad, te bitang!</p>
<p>Nem mondott egyebet, de ő rettegett, hogy most mindjárt
káromkodni fog, mert iszonyúan tudott káromkodni, ha megharagudott
s annál jobban ugrált, úgy röpködött a kis házban, mint egy veréb,
érezte a szárnyát, ahogy ide-oda csapódott, semmi súlya nem volt a
testének, csak úgy verdesett, minden bútorhoz hozzácsapódott s nem
lelte a reskontót.</p>
<p>– Mit ugrálsz itt! Nem harapom le az orrod!… Na, hova
tetted!</p>
<p>Erre ő megállott végre, reszketve állott az édesapja előtt, aki
piros barna arcával, nagy bölcs homlokával komolyan nézett rá s
alig volt nála magasabb s csak nézett szép kék szemével erősen és
komolyan:</p>
<p>Akkor ő lesütötte a fejét s azt mondta:</p>
<p>– Nincs meg. <span class="pagenum"><a name="Page_165" id=
"Page_165">-165-</a></span></p>
<p>– Hova lett? Ki lopta el?</p>
<p>Ő alig hallhatóan kimondta:</p>
<p>– Böszörményi.</p>
<p>– Böszörményi?</p>
<p>– Bosszúból, hogy rám fogta, hogy én elloptam az ő kését és
bedobtam a nagy szemétláda mögé, hát ő most, hogy bajt csináljon,
ellopta a reskontót és széttépte és én láttam is, mikor széttépte,
de nem tudtam, hogy mi az s azért nevet rajtam.</p>
<p>Az apja lassan gondolkodva elfordította a szemét s azt
mondta:</p>
<p>– Jó, most megyek, kiköszörűlöm a fejszét, gyere hajtani a
köszörűkövet.</p>
<p>S már akkor hajtotta is a köszörűkövet szélsebesen s hallotta a
fejsze sirítását, ahogy a köszörű fogta.</p>
<p>És iszonyúan félt, hogy most az édesapja kettéhasítja
Böszörményit, mert tudta, hogy arra kell a köszörülés s iszonyúan
rázta a hideg s már látta, hogy Böszörményi jön az utcán
Debrecenben a nagy piacon s nevetve jön és nem tudja, hogy most
ketté fogják vágni s prémes sapka van a fején s akkor az édesapja
emeli a fejszét s emeli olyan magasra, mint a nagytemplom gombja,
hogy lecsapjon Böszörményire s akkor ő belekapaszkodik a karjába s
torkaszakadtából kiáltja, hogy: Édesapááááám!…</p>
<p>Az iszonyú rémületre felijedt, mert megiszonyodott, hogy Nagy úr
az ágyon észrevegyen valamit.</p>
<p>De Nagy úr olvasott s ő ködös, lázas szemmel bámult rá egy
darabig.</p>
<p>Megértette, hogy álom volt az egész, pedig olyan eleven volt,
azt hitte, ez mind megtörtént.</p>
<p>Addig bámult Nagy úrra, míg ez megmozdult, észrevette, erre ő
megijedt, félt attól, hogy valaki most szót szóljon hozzá, hamar
lesütötte a szemét, a levélre nézett, de az is bántotta, félelmes
volt most újra olvasni a betűit, nyugtalan és hajszolt életének e
jeleit.</p>
<p>Nagy úr felült az ágyon s így szólt:</p>
<p>– Látja kis Nyilas, ez borzasztó… Tudja mit olvasok?… A magyar
nemzet legősibb történetét, azokat az utazásokat, amiket a
magyarság őshazája felé végeztek eddig magyar emberek. <span class=
"pagenum"><a name="Page_166" id="Page_166">-166-</a></span></p>
<p>Erre Misi mohón nézett fel, ez az egy téma, talán az egyetlen,
ami most meg tudja őt ragadni, egyszerre mohó láz és éhes vágy
támadt benne s kívánta hallani, amit Nagy úr mondani akart.</p>
<p>– Úgy élünk mi itt Európa közepén, mint egy zabi gyerek… Persze,
maga nem tudja, mi az, – mondta Nagy úr – és én nem is fogom
megmagyarázni: szóval tudja, egy olyan gyerek, aki szégyelli a
születését, nem ismeri a szüleit s nem is mer utána járni, csak
emészti a kíváncsiság, hogy bár mindent megtudna róla…</p>
<p>Misi találva érezte magát, soha senkinek nem merte elmondani a
szüleit, sem a szegénységüket, sem a bajaikat, sem azt, hogy az
apja paraszt volt, sem azt, hogy az anyja kicsit púpos, sem azt,
hogy a nagybátyjai milyenek, sem azt, hogy tönkrementek, egy szót
sem, mert nem volt egy szónyi sem otthon az életükben, amivel
dicsekedni lehetne…</p>
<p>– Most látja, itt élünk Európa kellős közepén, olyan ez a kis
Magyarország, mint egy szív, még a szívnek a két kamrája is meg van
benne rajzolva.</p>
<p>Ezt Misi nagyon szépnek és igaznak találta, nem igen ismerte
ugyan még a szív belsejét, de a szív a legszebb szó, amit a nyelv
mondhat s boldog volt, hogy a magyar föld a szívhez hasonlít s a
saját életére is azt gondolta, hogy az minden baj és nyomorúság
mellett is a szív nevét érdemli, mert a szívük él nekik, mintha egy
nagy beteg szív volna az egész életük.</p>
<p>– Hát nem borzasztó az, hogy itt vagyunk Európa közepén, élünk,
dolgozunk, kínlódunk, dalolunk, vigadunk: s nincs az egész világon
sehol még nép, amelyik megértené a mi nyelvünket… Sem a nyelvünket,
sem az érzéseinket, sem az életünket. Magunkban kell itt lennünk,
senkire se lehet számítani, csak ellenségünk van a világon,
barátunk, rokonunk sehol.</p>
<p>Misinek könny szökött a szemébe, mert a maga élete, a saját
sorsa ez. Itt kell neki Debrecenben, ebben az idegen nagy városban,
ebben a nagy kollégiumban élnie s nincs senkije, semerre, aki
segítene rajta, akármi történhetik itt vele, nem fogja védeni senki
soha…</p>
<p>– Nem volt ez mindig így, folytatta Nagy úr, volt valaha messze
az Uralban, a Volga mellett egy <span class="pagenum"><a name=
"Page_167" id="Page_167">-167-</a></span> <i>Magna Ungaria</i>,
Nagy-Magyarország, abban az időben, mikor ideköltöztünk erre a
mostani hazánkba, akkor folytonosan összeköttetésben voltunk az
őshazával. Bíborban született Konstantinos görög császár még írja,
hogy az ő korában, Krisztus születése után a X. században,
követeket szoktak küldözni a magyarok keleten maradt rokonokhoz,
meglátogatták őket, tudakozódtak felőlük s gyakran kaptak hírt
tőlük.</p>
<p>Misi megerőltette az agyát, ő még a gimnáziumban nem tanult
történelmet, azt csak majd a következő osztályban fog tanulni, de
már az elemi iskolában is tanult valamit a magyarok históriájáról:
annyit már tanult, amennyinél többet sohasem fog otthon tanulni egy
parasztgyerek sem. Azok otthon a faluban felnőnek, emberek lesznek
s nem fogják többet hírét hallani a történelemnek, annyival élnek,
amit ő tavaly kileckéztetett tőlük… De az nem volt kép az ő
lelkében, amit ott tanult, csak szavak voltak, amik semmi különöset
nem jelentettek. Arra emlékezett, hogy »őseink Ázsiából költöztek
be ebbe a szép hazába, Árpád vezérlete alatt«. Most azonban egy
pillanat alatt valósággá, emberi történetté lett előtte a magyar
nemzet élete. Délelőtt az öreg Názótól megkapta az ősember érzését
s most egyszerre látta az ősmagyarokat, olyan ruhában, ahogy tavaly
Törökéknél az ágya fölött volt a képen az Árpád pajzsra
emeltetése.</p>
<p>– De még azután is kellett, hogy érintkezzenek egymással, mert
tudtak egymásról. Nem hallott még maga Julián szerzetesről? Nem?…
Hát IV. Béla király idejében ez a Julián szerzetes négy társával
elindult, hogy megtérítse keresztény vallásra a régi magyarokat,
akik persze még pogányok voltak. El is jutott oda, sok viszontagság
után. Konstantinápolyon mentek keresztül, gyalog, borzasztó út…
Onnan a Kaukázusba… Vegye elő a térképet, megmutatom.</p>
<p>Misi gyorsan előkereste a Kozma-atlaszt s kikeresték belőle
Oroszország térképét.</p>
<p>– Igy ment le, talán Székesfehérvárról, a Duna mellett, talán
csónakkal Belgrádig, onnan gyalog Konstantinápolyig. Ott hajóra ült
s 33 nap alatt <span class="pagenum"><a name="Page_168" id=
"Page_168">-168-</a></span> áthajóztak a Krimi félszigetre,
keresztül a Fekete-tengeren, onnan megint gyalog a Volgáig. De a
Krimből kettő visszafordult, mert már nem bírták a nyomorúságot, a
koplalást és az üldözést, ők ketten tovább mentek. Valahol a
Volgánál utólérte őket valami ragályos betegség s abban elpusztult
az utolsó társa is, Gellértnek hívták, de nem ez volt Szent
Gellért. (Szent Gellért nem volt magyar, hanem olasz, ez ép ilyen
hittérítő volt nálunk Julián előtt 200 évvel.) Szóval Julián
szerzetes gyalog vándorolt felfelé a tatárok földjén, egészen
Kazánig. Ezen a tájon volt akkor Bolgárország. Csupa pusztaság volt
ez az egész vidék, csak bőrsátrakban laktak a pusztai népek, marhát
őriztek, mint itt a Hortobágyon, itt még most is úgy élnek a
gulyások, mint ott éltek… Hát mondom, itt véletlenül egy magyar
asszonnyal találkozott, akivel beszélni tudott s az megmagyarázta
neki, merre menjen Nagy-Magyarországba… El is ment az úton, s
másfél nap mulva szerencsésen megérkezett a magyarokhoz… Nahát itt
megörültek neki, házról-házra hijták, etették, itatták,
kérdezősködtek, mint otthon, a messze elvándorolt testvérekről.
Kérdezték, hun vagytok, hun szenvedtek? tudjuk mink, hogy
megszereztétek az Attila örökségét, csak becsüljétek is meg… és
efféléket… De nem sokáig maradhatott itt, mert a nagy magyarok
fejedelme azt mondta neki: Térj vissza, vérem, az országotokba s
mondd meg a királynak, az én testvéremnek, hogy én, a régi magyarok
fejedelme, köszöntöm és ölelem és csókolom őtet s azt üzenem, hogy
hamar készüljön a nagy veszedelemre! Jönnek napkeletről a tatárok s
azok az egész világot el fogják pusztítani. Már én is megkaptam a
parancsot, hogy minden fegyveresemmel hozzájuk kell csatlakozni, de
ennek a parancsnak ellentmondani nem lehet. Ő legalább gyűjtse
össze fegyvereit s szövetségeseit, hogy illendően tudjon
ellentállni a tatárnak… Igy szegény Juliánus már június 21-én
megindult visszafelé, de nem azon az úton, amerre jött, hanem egy
rövidebb úton, amit a nagymagyarországiak tanácsoltak neki. A
Volgán jött felfelé hajóval, azután az Okán tizenöt napig, azután
az oroszok és a mordvinok országa közt jött el, a ruténeken át s a
Vereckei-szoroson <span class="pagenum"><a name="Page_169" id=
"Page_169">-169-</a></span> haza. Karácsony harmadnapján érkezett
meg betegen a királyhoz, IV. Bélához, s mindent elmondott neki… És
úgy is lett, négy esztendő mulva a tatárok itt voltak s mindent
kipusztítottak… Azért mégis annyit elért Magyarország akkor is,
hogy a tatárok nem mentek tovább Európába… Mindig ez volt a mi
sorsunk: nekünk kellett feltartani a keleti vad népeket, mindig
Magyarország volt a szélső harctér, ahol igazi bástya fogadta a
keleti hordákat… Nem bámulatos? hogy a magyarság azért jött
keletről ide, hogy ezer éven át folyton ő akadályozza meg, hogy
Európát baj ne érje a keletiektől?… Abba fogyott el a vérünk, hogy
a keleti atyafiakkal verekedtünk s védelmeztük a nyugati
idegeneket, akik ezer éven át folyton idegenek maradtak hozzánk és
gyűlöltek.</p>
<p>Darabig szótlanul nézték a térképet. Most Nagy úr kinyitotta
Ázsia térképét.</p>
<p>– Nézze, valószinűleg itt volt az az ősi bölcső, ahol a
történelmi kor elején éltek még a magyarok. (S meghúzta az ujjával
Szibéria délnyugati részét délen az Aral-tóig, nyugaton az Uralig,
északon az Obig, keleten az Altái-hegyekig.) Itt élt együtt a
finn-ugor-osztyák-magyar, hún-avar népség… Abban az időben nagy
nyugalom volt az egész világon, nagy fejedelmek voltak, nagy
birodalmak, akkor csinálták az ősi eposzokat és a meséket. Az ősi
hősénekek elmondták a mesés őskort, a világ teremtetését és a nép
kialakulását, a mesék pedig mulattatták a nagy fejedelmek udvarát.
Egypár ezer évnek kellett eltelnie az utolsó népvándorlás óta, mert
ne gondolja, hogy ez a népvándorlás volt az egyetlen, mikor a római
birodalom felbomlásakor az ázsiai hordák elözönlötték egész
Európát. Volt már azelőtt is, mikor a turáni népek egész
Franciaországig feldúlták azt az ősi világot, amelyről még nincsen
is írott emlék. Úgy hogy a németek, angolok vére szintén tele van
turáni keveredéssel, az tette őket erőssé… És ki tudja, még
régebben hány ilyen népvándorlás volt már, hiszen valaha itt nem
volt tenger, ahol most ez a töméntelen sziget van Ázsia és
Ausztrália közt: ez mind egy összefüggő szárazföld volt s
szabadlábbal, meg lóháton mehettek át Amerikából <span class=
"pagenum"><a name="Page_170" id="Page_170">-170-</a></span>
Ausztráliába s Ázsiába és olyan földrészekre, amelyek ma lent
vannak a víz fenekén… Mert azt tudja úgy-e, hogy a föld az belől
tűz, ma is, csak egy vékony kéreg van a tetején, ami föld. Most
már, mint mikor a szénégetők égetik a szenet, ha a szén összébb
hull, mikor kiég, akkor a tetejére hányt föld, – látott már maga
szénégetést?</p>
<p>– Igen, a nagybátyám kovács és akkor láttam, egyszer voltunk
kint vele a beregi erdőn.</p>
<p>– Nahát akkor tudja, mit beszélek: egyszer csak behorpad a föld,
a szénkúpon. Hát így horpad be néha a földkéreg. Akkor persze a víz
mind megmozdul és befut az új sülyedésekbe. Hát így történt az,
hogy ez a déli világ egyszer csak víz alá került. Mert nem itt volt
ám a műveltség ősi helye Európában, hanem ott délen, a mai
malájoknál. Tudja. Ezek a legősibb mesterei a kultúrának. Most
csupa vadember, de valaha ők fedezték fel a csillagászatot is… Ez
volt az <i>özönvíz</i>. Ami a legmagasabb hegyeket is ellepte. És
minden ember elveszett… No de ez nagyon régen volt, csak a vallásos
könyvek tartották fenn az emlékét. Az, amit a magyarokról beszélek,
hogy valaha itt laktak a mai »kirgiz steppén«, együtt a többi rokon
népekkel, ez sokkal későbbi dolog, ez már itt volt a görögök
korában… Megérti maga, amit én beszélek?</p>
<p>– Igen.</p>
<p>– Hát nézze, abban az időben, mikor a görög világ is a végét
járta, már túl voltak a nagy kultúrán, jött a barbár Nagy Sándor,
aki elfoglalta az egész Görögországot, akkor itt is mindenütt,
mintha csak megérett volna az egész világ a rothadásra: itt volt
Kis-Ázsiában messze keletig a perzsa birodalom, aztán az indiai
birodalom, aztán itt fent a tatárok birodalma, aztán a finn-ugor
népeké, aztán Európában évszázadok, sőt évezredek óta egy helyen
lakó népek, a folyók mentén terjedtek a szláv fajok,
keresztül-kasul harcoltak rajtuk a germán fajták: hát akkor ez a
Nagy Sándor egy csapat macedón katonával nekivág a világnak s
összetöri az egész keleti uralmakat: megveri Dáriust, elmegy egész
végig az Iráni fennsíkon az Indusig, mint mikor a villám belevág az
erdőbe s mindent felforgat és feldúl. Az egész nem tartott
<span class="pagenum"><a name="Page_171" id=
"Page_171">-171-</a></span> csak egynéhány évig, akkor meghalt: de
iszonyú híre lett. Itt fent a turáni népek megtudták, hogy az
irániak ilyen gyengék. Felfordult az egész békés világrend.
Megindultak a Góbi sivatag tatár népei s hozzáfogtak dúlni délfelé
a gazdag Kínát, meg a turáni népek a a gazdag Perzsiát. Ettől
megjött az étvágyuk s most már ezek a komisz pásztornépek nem
akartak egyebet, csak rabolni. Kínának volt esze, épített ellenük
egy olyan kőfalat, hogy azon nem ment át a lovas tatár! Tizenkét
méter magas kőfallal vették körül az egész ország északi határát,
borzasztó munka volt, százötven évig építették, ez csak attól a
hangya kínai fajtól telt ki… De akkor már a tatárok nem akartak
ráfanyalodni a kancatejre, hogy megkóstolták a vért, hát elindultak
nyugatra Európa felé, mert annak is olyan híre volt, mint a kínai
gazdagságnak, egyik nyomta a másikat előre. Ebbe az időbe már a
finnek kiszakadtak a magyar-ugor népek közül s előre mentek
északra, a lappok még jobban északra, ezek szegények fel is
szorultak maig a Jeges-tenger partjára… de alighanem a magyarok is
kószáltak ott valahol, mert tudja, Kézai Simon, aki az utolsó
Árpád-házi király idejében írta le a magyarok történetét, azt írja
egy helyen, hogy a magyarok valaha olyan vidéken laktak, ahol
örökös köd van s nyár nincsen csak három hónapig, akkor is csak
három óráig látni a napot, hat órától kilencig: hát ez az északi
sarköv leírása, az északi fény az az örökös köd és csakugyan, ott
három hónap az egész nyár… Honnan tudták volna ezt ezelőtt hatszáz
esztendővel, ha nem emlékezett volna a szájról-szájra szálló
hagyomány a személyes tapasztalatra… Na, de becsülöm az eszüket,
hogy ha ott jártak is, nem sok időt töltöttek ott, nem tetszett a
magyarnak ott a világ… Jobb lesz nekik a Duna-Tisza közén…
gondolták magukba s szépen lelegeltettek az Ural túlsó partján, le
egész a Volga mellett… Itt szakadhattak el valahol. A konzervatív
öregek azt mondták: hogy jó lesz mán nekünk ez a feőd, de a hetyke
fiatalok addig hepciáskodtak, míg tovább nem mentek, átusztattak a
Volgán, elmentek a Don mellett, azon is átúsztak a tömlőiken s úgy
akadtak a Meotisi ingoványokba, ez az itt e: <span class=
"pagenum"><a name="Page_172" id="Page_172">-172-</a></span> a Krim
félsziget. Mikor aztán itt nem fértek, mert ezek sose fértek a
bőrükbe, hát kijöttek a Dnyeperhez: itt kötöttek szövetséget a
görög császárral, itt verték meg őket a bessenyők s tovább
szorították a Dnyeszteren át, az lett az Etelköz. Hát osztán mán
innen csak egy lépés volt, hogy bejöjjenek a Kárpátokon. Be is
jöttek s itt vónánk maig… Szép hely, jó hely, csak dógozni ne kéne
benne…</p>
<p>Misi egészen elfelejtette minden búját-baját s hangosan
felnevetett.</p>
<p>– Igaz is, – mondta Nagy úr mosolyogva – nem eleget verekedtünk
annyi ezer esztendő óta? Csak menjen végig az Aral-tótól fel az
Ural mellett az Északi Jeges-tengerig, le az Ural mellett a
Kaspi-tóig, keresztül a Fekete-tengernél, Lebédia, Etelköz, itt
Pannóniáig: és itt ezer esztendőn keresztül tíz esztendő nem volt
háború nélkül: még ennyi békességünk se volt tán, mint most
negyvennyolc óta… Már negyvennégy éve béke van!… fel kell írni a
históriába, vagy ahogy Debrecenbe mondják: a kéménybe
korommal!…</p>
<p>– És erre, nyugatra nincs rokonunk? – kérdezte Misi.</p>
<p>– Nyugat-Európában? – kiáltott fel Nagy úr. – Hogy volna!… Itt
laknak a román népek, a germán népek, a szláv népek: teljesen
idegenek… A franciák, spanyolok, olaszok? Mi közünk van hozzájuk?
Vagy a németek, angolok, svédek, norvégek, dánok, hollandok:
teljesen idegenek. Vagy az oroszok, tótok, horvátok, szerbek: pláne
ezek, akik közel vannak, mind megölő ellenségünk!… Úgy be vagyunk
fogva, mint egy kalitkába. Kivel kössünk mi szövetséget? Francia,
spanyol, olasz: ezek harcolnak, míg az érdek úgy hozza magával,
aztán ünneplik egymást, mint rokonok. Német és az angol? Nincs
köztük egyéb ellentét, csak az, hogy melyik legyen az első a
világon… Ezért készek volnának az egész emberiséget lángba
borítani, de különben nagyon jól értik egymást, két testvérnyelv és
testvér észjárás… Az orosz, az pedig mint egy nagy kotlós, mind
maga alá akarja gyűjteni a szláv népecskéket… De hova csatlakozzék
a magyar? A nyelvünkben nincs egy szó, egy íz, ami ezekhez
<span class="pagenum"><a name="Page_173" id=
"Page_173">-173-</a></span> hasonlítson s éppen úgy nincs a
vérünkben sem. Csak annyi rokonság van a nyelvünk s a körülfekvő
nyelvek közt, amit felszedtünk tőlük, amivel gazdagodtunk, készen
átvettünk az ő műveltségükből, így jött be temérdek szláv szó,
megtanultuk s beolvasztottuk, germán szó, latin s román szó, amit
megvettünk, megszereztünk tőlük, de ezt is úgy átformáltuk, hogy az
édesanyja se ismerne rá… A magyar ember meg tud tanulni a világ
bármely nyelvén tökéletesen, de a magyart még soha idegen születésű
meg nem tanulta, hogy épkézláb módon tudjon rajta beszélni.</p>
<p>– De hát ez borzasztó, – bámészkodott Misi a térképen – semmi
rokon.</p>
<p>– A rokonok?… Azokból pedig mi hasznunk?… Rokon volna a bolgár:
de az elvesztette az ősi nyelvét és szláv lett… Rokon volna a
török: de az mohamedán s neki semmi egyéb rokonság nincs, csak a
vallásbeli. Ezért nemcsak hogy nem voltunk velük atyafiak, de a
legtöbbet tőlük szenvedtük a világ teremtése óta. Rokonok a finnek:
de szegények messze vannak s ők is rabságban, még százszorta
jobban, mint mi. Rokonok az észtek, zürjének, szamojédek,
mordvinok, cseremiszek, votjákok, osztyákok, de hát ez má csak
olyan rokonság, hogy Ádámról, Éváról, meg a diófáról.</p>
<p>Misi a foga közül tréfásan szólt:</p>
<p>– Édesapám azt úgy szokta mondani, hogy: persze hogy rokonok
vagyunk, a te anyád, meg az én anyám: két asszony.</p>
<p>– Igy valahogy… – mondta Nagy úr. – A Magna Ungaria, amit még
most is Jugriának írnak sok térképen, megszünt a tatárjáráskor. Az
egész népet elsodorta, szétszórta, minden önállóságtól megfosztotta
a mongol áradat. Még Mátyás király idejében tudtak valamit felőlük,
mert Mátyás követeket küldött, hogy nyomozzanak utánuk: neki volt
velük célja, az országban úgy is kevés a magyarság, betelepíti őket
ide. De már akkor az orosz birodalom egységes volt és görög keleti
vallású volt a cár s nem engedte még azt sem, hogy találkozzanak,
hogy hírt vigyenek egymásról. Aztán jött a mohácsi vész, a török
rabság, akkor már senki sem gondolt többet <span class=
"pagenum"><a name="Page_174" id="Page_174">-174-</a></span> rájuk.
Még Bethlen Gábornak sem jutott eszébe, hogy a törökökhöz küldött
követeivel próbáljon utána nyomoztatni a Kaukázusban s a Volgánál a
magyar ősrokonoknak… Nem is érezték ők ennek a szükségét, mert
akkor nem nemzeti szövetségben, hanem vallásiban éltek az emberek s
az országok. Bethlen Gábornak nem a pogány ősmagyarok voltak a
rokonai, hanem a protestáns svédek; Gusztáv Adolf volt az ő lelki
testvére, nem Karakum… meg a sabartoiasfaloi… (Igy is hívták egy
időben valami ok miatt, írja Konstantinos Porphyrogenetos, a
magyarokat).</p>
<p>Sokáig nézték a térképet. Misire kezdett rátelepedni ismét
magányosságának érzése. Ahogy a térképet nézte, amelynek változatos
színeibe, a szép kis debreceni cipó formájú Magyarország pirossal
volt belefestve; elszédült attól a rengeteg néptömegektől, amelyek
köröskörül, zöld, sárga, lila falánksággal rajzanak, mintha mind
szájat tátana s arccal fordulna felé titokzatos, és kísérteties
lények módjára.</p>
<p>– Fenyegetik… – mondta rebegve.</p>
<p>Nagy úr is soká hallgatott:</p>
<p>– Hát bizony, nem az a kérdés, hogy honnan szerzünk rokonokat,
hanem az, hogy meddig van haszna Európának belőlünk. Eddig is
nagyon szép volt Magyarország, de eddig szívesen lemondtak arról az
élvezetről, hogy örök csatatéren lakjanak… Mert mintha azért volna
vörösre festve ez a megye, mert ez örök vértenger volt: jöttek a
bessenyők, jöttek a kúnok, jöttek a tatárok, a török, ezeket a
magyar vagy beolvasztotta s megmentette tőlük Európát, vagy
megverte s vérével védelmezte meg a Nyugatot. Hát, istenem,
Németországnak, Franciaországnak, Angliának sem volt fenékig tejfel
az élet, de hát ők veszkedhettek egymással s dolgozhattak a belső
harcok közben s azok segítségével az emberi általános kultúra
építésén. De Magyarország? Nekünk nem lehetett soha elvi vitákkal
szórakozni, mi nem akaszthattuk fel egymást tudományos problémák
miatt: nekünk egyszerűen meg kellett dögleni a török, tatár, német
háborúk alatt… Igaz, a balkáni népeknek még rosszabb volt a sorsuk…
mert ezek állandó hódoltságban éltek s voltaképen kiegészítő
<span class="pagenum"><a name="Page_175" id=
"Page_175">-175-</a></span> területek voltak a török korban a török
államhatalom számára. A szerb, bolgár, dalmát, román népek adták a
jancsárságot, ötévenként sorozták a gyerekeiket jancsároknak,
valódi töröknek nem is volt szabad az lenni s az állami
tisztviselők is mind a balkán fajokból kerültek ki, még nagyvezér
is alig volt igazi török eredetű. Tehát ebben a korban voltaképen a
Balkán élte ki magát mint török uralom s Európa ostora. De a
magyarság az mindig csak jégtörő és védőgát volt… De mi lesz a
jövőben?… Az az egy bizonyos, hogy a mult érdemeiért nem fogják
fenntartani az országunkat… sem a fajtánkat… Kell, hogy valami
hasznuk legyen belőlünk. Hogy mi lesz ez, azt nem tudom: persze, az
volna a legjobb s legszebb, ha minden magyar ember olyan kiváló
volna s olyan dolgokat tudna produkálni, amiből az egész
emberiségnek haszna lenne…</p>
<p>Ez a beszéd mélyen megrendítette a kis Nyilast: eddig nem is
gondolt volna arra, hogy az országok és a népek együtt számítanak s
egy életet jelentenek, de most úgy nézett a térképre, mintha
tíz-tizenkét ember állana előtte kidagadó izmokkal ökölre s
bajvívásra készen.</p>
<p>– Hát akkor miért vagyunk szövetségben Ausztriával?</p>
<p>– Szövetségben vagyunk? – kérdezte gúnyosan Nagy úr. – Nem
vagyunk szövetségben, csak felfalt bennünket Ausztria. De az a baj,
hogy túlságos nagy falat vagyunk neki. Nézze csak, Európa térképén
Ausztria mint egy nagy száj vesz körül bennünket: csak nem bír
lenyelni. Nincs teste, nincs zacskója, ahova beolvasszon, csak egy
száj az egész, egy fertelmes kitátott száj.</p>
<p>– Ez is! – mondta Misi – tessék nézni, ez is itt lent! – s
Románia félkörére mutatott Erdély mögött.</p>
<p>– Igen, – mosolygott gúnyosan a nagydiák – az is harapós, az is
mar… Nagyon tátog ott, nagyon be akarja falni Erdélyt, de az is
nagyobba fogott, mint amennyit nyelhet… Hanem az biztos, hogy…
kutyamód körül vagyunk fogva… az ember csak azér nem bosszankszik,
mert eszibe se jut… Milyen jó volna most, ha ezt a mardosást
érezzük, szövetséget <span class="pagenum"><a name="Page_176" id=
"Page_176">-176-</a></span> köthetnénk a hátuk mögött, példának
okáért a németekkel, hiszen azokban is van egy kis turáni vér: az
első népvándorlásból (van a másodikból is elég). Ha meg a déli
sarkon kezd csaholni ez a badár kuvasz, akkor meg a jó bolgár
néppel, meg a törökkel szövetkezhetnénk; csakhogy a bolgár, mondom,
szláv lett, a török meg tetszhalott (és az is csúnyán el van
szlávosodva, nagyon sokat felszedett az is a sok győzelme
alatt).</p>
<p>Igy politizált a két gyerek a kollégium második emeletén egy
rideg fehérre meszelt coetusban egy iskolai térkép felett,
1891-ben.</p>
<p>Tünődve nézték mind a ketten a térképet s keresték a szabadulás
útját.</p>
<p>– Nincs más hátra, – mondta a nagydiák – muszály elvárni a
sorsot, aztán lesz, ahogy lesz. Ha Ausztria eddig fel nem habzsolt,
ezután már nem fog, mert több baja van neki, mint nekünk: Abba a
percbe, csak meg kell mozdítani, szétrobban s lesz belőle
egy-kettő-három, vagy négy ország… Magyarország mindig megmarad, jó
zajda ez a Kárpát ponyvája itt körül, amibe bele van kerítve s jó
kötél a Duna-Tisza: hiszen csak kibírjuk addig, míg eljön az a jövő
idő, hogy a földrajz parancsa szerint, Magyarország lesz Európa
igazi központja és fővárosa. Mert nézze, ez a geometriai központ:
keletről, nyugatról, északról, délről mind idetart. Ez itt középen
olyan, mint a szív vagy a gyomor, (az sem alábbvaló a szívnél):
ennek az országnak van a legnagyobb jövője a következő
ezredévekben. Hiszen most már elvesznek a természetrajzi akadályok,
a földrajzi távolságokat megszünteti a vonat, a hegyeket lenézi az
ichor (tudja, Jókai megjövendőlte, hogy a jövő század regénye már a
repülőgép jegyében fog lefolyni: már a levegőben fogja a csatákat
megvívni az ember). Egy szóval csak a központiság jelent még
valamit. Itt ez az áldott Nagyalföld, ha ezen gazdálkodó emberek
fognak dolgozni, Európa belső kertje lesz, olyan, mint a kiskert a
parasztház körül, kint a nagy mezők, az orosz síkság, balra a gyár-
és bányavidékek, a német, francia kultúra; itt lesz középen a
Duna-Tisza kertjében a kormányzó hatalom belső vára… Ebbe segíthet
a magyar a <span class="pagenum"><a name="Page_177" id=
"Page_177">-177-</a></span> jövő nemzedékeknek: meg kell építeni
itt az egyenlőség, szabadság, testvériség igazi hazáját, akkor nem
lesz ellenségünk sehol, mert az ellenség csak a rablás, a hatalom
alapján támad, az egyenlőség, a testvériség alapján nincs ellenség;
ezért lehet bízni csak a jövőben, mert sehol a világon még nem volt
olyan forradalom, mint a mienk 48-ban, hogy a főurak s a
köznemesség önként ajánlotta fel a parasztságnak a nemesi jogokat,
ha ezt keresztül tudja csinálni az egész nemzet testében: akkor a
magyarság egy olyan erős vár lesz, amelyhez nem hasonlítható, a
legnagyobb birodalom sem… De hát ezt maga nem érti öcskös…</p>
<p>A kis Nyilas megfeszített aggyal hallgatott, a nagyobb deáknak
valóban már inkább szavaiból kiáradó belső tüze hatott rá, mint
gondolatainak meggyőző fonala.</p>
<p>Azért nem hagyhatta abba a nagydeák a beszédét, anélkül hogy a
következőben össze ne foglalja:</p>
<p>– Ha a nemzetiségünk a külföldön, sehol a világon nincs
hasznunkra, érti, akkor a magyarságunk nem segít ahhoz, hogy ezzel
hódítsuk magunkhoz az idegen népeket! A magyarságunk csak arra
való, amire a szegény embernek a családi érzése, hogy idehaza
összetartsunk, mert mindnyájan egyformán nyögünk alatta: egyikünk
sem bujhat ki a felelősség és a súly alól, hogy ő is magyar: no
hát! akkor valami egyebet kell ebből az erőből erősödve
produkálnunk, amire büszkén nézzen a külföld… Érti? Hogy a
külföldinek az, hogy <i>magyar</i>, ne azt jelentse, hogy ez is egy
kis rabló a nagy rablók közt!… Hanem azt, hogy ez is egy komoly és
jó munkás a többi munkás mellett! Hogy erre lehet számítani! Hogy
ennél jó helyen vagynak a talentomok! Hogy erre büszkén nézzenek:
hogy nézd, a kis magyarság mit csinált a maga földjéből! Hogy
mennyit szenvedett török-tatár alatt mégis, ahogy lehetett, rögtön
munkába állott rögtön teremtett!… Tanult és dolgozott… szeretett és
boldogan munkálkodott!… Nincsen itt semmi más, csak szeretni kell
dolgozni, tanulni, vidámnak lenni s építeni!… Amit más meg tud
tanulni, azt a magyar is tudja!… A magyar jobban tudja! Mert ennél
nincsen serényebb, <span class="pagenum"><a name="Page_178" id=
"Page_178">-178-</a></span> munkásabb és hasznavehetőbb nép a
világon!… Nincs itten semmi baj ebben az országban: csak a
politika…</p>
<p>Akkor csengettek odakint az udvaron s a nagydiák feltette a
kalapját és kiment!</p>
<p>Misi még szerette volna megkérdezni tőle, mi az a politika, de
már elment.</p>
<p>Darabig még ott könyökölt a térkép fölött: a térkép kezdett
barátjává lenni, a színes foltok elevenséget kaptak, szinte
megmozdultak a szeme előtt, mint egy élő boly s ezentúl hosszú
töprengéseiben Magyarország drága, szép, kerek pajzsa egyre szebb
színben kezdett fényleni a szeme előtt.</p>
<p>Aztán megerősödve és felüdülve a levelét írta tovább.</p>
<p>Leírta benne az életét, az osztálytársait, akiket szeret, a
tanárait s valamennyit dicsőítve és magasztalva és nem emlékezett
most semmire, csak arra, ami szép és jó volt az életében, úgy
érezte, ma egészen újjá született s szentül elhatározta, hogy úgy
fog dolgozni, tanulni, felelni, hogy az egész iskola bámulja: saját
magát ennek a mindenfelől tátogó ellenséggel körülvett magyarságnak
érezte s szinte büszke volt szülei szegénységére s alacsony
sorsára, mert érezte, hogy abból erőt fog meríteni minden baj s
minden nyomorúság elviselésére, neki az volt a példaképe már,
hogyha ő egymaga keresztűl bír verekedni a bajokon, akkor az egész
magyarság győzni fog…</p>
<p>Mikor a levelét megírta, borítékba tette, volt neki még
otthonról két kis levélborítékja, azt még az édesanyja tette a
ládájába. Egyik zsírpecsétet kapott a csomag idejében, ezt nagyon
szégyelte, habozott is, hogy ne tépje el, de elröstelte magát: úgy
érezte, nem szabad a hibáit sem eltakarni, legyen ez intőjel, hogy
ezentúl jobban vigyázzon a holmijára.</p>
<p>Összeszorította a fogait s a szemöldökét összehúzta, úgy nézett
a távol jövőbe s a latin szintakszissal hóna alatt kiment a
coetusból.</p>
<p>A kulcsot felakasztotta az ajtófélre, ahogy szokták s elment
tanulni a füvészkertbe.</p>
<p>Szorgalmasan s buzgóan tanult s csak akkor eszmélt fel, mikor
kettőt ütött az óra; félöt volt, sötét is volt már, fázni is
kezdett; csak akkor jutott <span class="pagenum"><a name="Page_179"
id="Page_179">-179-</a></span> eszébe, hogy mennie kell az öreg
úrhoz, ez a mai délutánja olyan furcsa volt, mintha kiesett volna a
világból, egészen magában volt, magára maradva, mintha nem is
tartozna sehova és senkihez.</p>
<p>Ma kivételesen nem is örült a felolvasásnak sem. Bántotta ez az
értelmetlen olvasás, hogy neki darálni s darálni kell a szavakat,
csupa olyan dolgot, amiből semmit sem ért. Hiába próbált figyelni,
a második s harmadik sorban már egészen ismeretlen s idegen volt
minden. Hogy megértette Nagy urat ma délután, pedig még nem tanult
sem földrajzot, sem történelmet és mégis mindennel tele van a
lelke, s ezeket az újságcikkeket nem érti s nem, hiába, nem.</p>
<p>Egyszer csak azt kérdi az öreg úr:</p>
<p>– Még most se húzták ki a számokat?</p>
<p>Egyszerre meghűlt benne a vér. Érezte, hogy megáll a nyelve,
megmered és sápadt lesz… Pár pillanatig nesze sem volt, akkor
megerősödött abban, hogy szerencséjére az öreg úr nem lát, aztán
egyet nyelt s így szólt:</p>
<p>– Még nem vót az újságba…</p>
<p>Ez igaz is, mert az újságba benne szokott lenni a húzás, de ő
még eddig nem látta.</p>
<p>– Nem vót?</p>
<p>– Nem!</p>
<p>– Énnye a tyúk kaparja meg… Mámma sincs benne?</p>
<p>Misi forgatta az újságot, nézte.</p>
<p>– Nincs, – mondta megkönnyebülve.</p>
<p>– Másikba sincs?</p>
<p>Azt is végignézte.</p>
<p>– Nincs.</p>
<p>– No, gyerünk tovább.</p>
<p>Tovább olvasott, de bent tele volt aggodalommal, nagyon
érdeklődik az öreg úr: mástól is kérdezősködni fog s akkor mi
lesz.</p>
<p>Mikor eljött az öreg úrtól, kedvetlen s szomorú. Rosszul érezte
magát, már ma délután kezdett elfeledkezni erről az egész
kellemetlen dologról, szerette azt hinni, hogy elmult az egész… Hát
istenem, elveszett az a cédula… honnan lehet azt többet
előkeríteni… de mit törődik vele más… az csak az ő baja… meg az
öreg úré… <span class="pagenum"><a name="Page_180" id=
"Page_180">-180-</a></span></p>
<p>Lógó fejjel, lassan ment haza, mindjárt a konviktusba ment, ahol
Sándor Mihály azt kiáltotta felé, amint meglátta:</p>
<p>– Nyilas! Fent voltak Orczy, meg Gimesi a coetusba.</p>
<p>– Fent? – szólt ijedten Misi.</p>
<p>– Igen, téged kerestek.</p>
<p>Leült a helyére s a villáját kezdte törülgetni, mert azt szokás
volt a szervétába szúrva kitörülni, a konyhában nem mosogatták el
valami rendesen.</p>
<p>Mit kerestek nála Orczy meg Gimesi, ezen nagyon megijedt, mert
biztosan a lutri miatt.</p>
<p>– Mér nem voltál délután órára? – kérdezte később Sándor Mihály,
aki átnyúlt az asztalon, hogy a só- és paprikatartót elvegye. A
brúgóját jól megsózta s paprikázta, diákszokás volt; evés előtt
ezzel csináltak étvágyat.</p>
<p>– Délután? – mondta Misi s bambán nézett maga elé.</p>
<p>– Igen, kérdezett a tanár úr is.</p>
<p>– Hát máma nem szombat van? – mondta Misi s lángvörös lett,
egészen elfeledkezett arról, hogy iskola van, de hogy esett ki az
eszéből?</p>
<p>Még csak ez volt hátra, hogy így el tudjon felejteni valamit s
épp az iskolát.</p>
<p>Nem tudta megmagyarázni a szobafőnöknek sem, hogy mért nem volt
órán. Végre is kisütötték, hogy beteg volt, Lisznyai úr nagyon
mérges volt s azt mondta, hogy ő nem lesz dedósoknak a szobájában,
ilyet még nem hallott, mióta »kétágú«, hogy valaki csak úgy
elfeledkezzék az iskoláról. A fiúk nevettek, különösen Böszörményi,
akinek a nevetésében valami egészen különös volt.</p>
<p>– Csuda, hogy a fejét el nem hagyja valaki, – mondta gúnyosan –
szerencse, hogy a nyakánál fogva oda van ragadva, mer azt is
elhagyná.</p>
<p>Misi úgy érezte, hogy ennek van valami nagy fontossága, hogy
Böszörményi ilyen hetykén beszél, mert még a coetusban senki se
beszélt a reskontóról, de már Böszörményi biztosan számítja, hogy
egyszer csak ki fog sülni: egészen bizonyos volt benne, hogy ez
lopta el a cédulát…</p>
<p>Este megírta a magyar írásbeli dolgozatot: <span class=
"pagenum"><a name="Page_181" id="Page_181">-181-</a></span></p>
<p>– Mit írjak, micsoda betegsége volt? – kérdezte Lisznyai úr
másnap reggel.</p>
<p>– Én nem tudom, Nagy úr se ment órára.</p>
<p>– Nyolcadikba nem volt első óra, – mondta Lisznyay úr – szóval
nem kell igazolvány.</p>
<p>– De kérek szépen, – motyogta az orra alatt Misi.</p>
<p>Az osztályban, azt hitte, mindenki rajta fog nevetni, de bizony
senki se vette észre.</p>
<p>Csak mikor Orczy megjött, ez intett neki, már az ajtóból:</p>
<p>– Megbeszéltem a szakácsnénkkal a dolgot, az a kérdés, hogy a
budapesti, a wieni, vagy a brünni, vagy a prágai, vagy a linzi
lutrin volt-e kihúzva. Melyikre tettél?</p>
<p>Misi hallgatott.</p>
<p>– Azt se tudod?</p>
<p>Nem tudta azt sem.</p>
<p>– Mert legalább ezer vagy kétezer forintot kellett nyerni. Ha
brünni, akkor biztos legalább kétezer forint.</p>
<p>Misinek a szája is nyitva maradt: kétezer forint!… Ez valami
egészen új volt!… Kétezer forint!… Ezt ő el se tudta képzelni, mi
az… Otthon a kis házat a szülei háromszáz forintért vették kerttel
együtt… Kétezer forint… Úgy hallgatta, mint az Ezeregyéjszaka
meséit…</p>
<p>Megjött Gimesi is, mindjárt idebujt hozzá, egy cseppet se
látszott rajta, hogy haragszik a tegnapi dolgok miatt, mindjárt
közéjük dugta a fejét:</p>
<p>– Azt mondta a szakácsnénk, hogy kétezer forintot nyert, isten
bizony, szólt Orczy. Ennek fele az öregé, akkor is ezer pengő marad
neki…</p>
<p>Gimesi nagyot csapott az asztalra:</p>
<p>– Baráték, – mondta – e mán döfi.</p>
<p>Orczy azt mondta:</p>
<p>– De azt tanácsolom, nem kell senkinek megmondani, maradjon ez
hármunk közt, mert ha megneszeli a tolvaj, akkor mindennek
vége.</p>
<p>Misi rábámult: Ez már azt is tudja, hogy tolvaj van?</p>
<p>Összebujtak hárman s egészen suttogva beszéltek. <span class=
"pagenum"><a name="Page_182" id="Page_182">-182-</a></span></p>
<p>Orczy mondta:</p>
<p>– Minekünk most szerződést kell kötni, hogy mindent megbeszélünk
egymással, óra után kimegyünk a hátulsó udvarba és megbeszéljük
rendesen.</p>
<p>– Igen, – mondta Gimesi – én azt indítványozom, vegyük be
Tannenbaumot is.</p>
<p>– Nem kell senkit, – mondta Orczy – egyelőre csak maradjunk
hárman.</p>
<p>– Helyes a bőgés, – mondta Gimesi – nekem az is mindegy.</p>
<p>– Csak vigyázni kell, – szólt Orczy – hogy senki meg ne sejtsen
semmit.</p>
<p>Ahogy elmult az óra, rögtön elfutottak mindhárman a hátulsó
udvarba.</p>
<p>Ott hátul volt az a bizonyos barna rosszszagú deszkavár, annak a
sarkánál, a kerítésnél összedugták a fejüket s hozzáfogtak
tanácskozni.</p>
<p>– Legelőször is biztosítani kell – mondta Orczy – a
titoktartást. Választunk magunk közt egy elnököt.</p>
<p>– Helyes, én rád szavazok, – mondta Gimesi.</p>
<p>– Én is, – szólott Misi, bár nem értette, miért kell három közt
egy elnök.</p>
<p>– Na jó, ha ti akarjátok, nem bánom, – mondta Orczy – de csak
akkor fogadom el, ha becsületszentségetekre megesküsztök, hogy
mindenben szót fogadtok. De vakon engedelmeskedve.</p>
<p>– Helyes.</p>
<p>– Helyes.</p>
<p>– Nem szabad sokat együtt lenni, – mondta Orczy – mert az gyanut
kelt; hanem most nekem úgyis ablakórám lesz, majd én kigondolom a
tervet és megcsinálom az alapszabályokat.</p>
<p>Ezzel kezet fogtak.</p>
<p>Misi nagyon furcsán érezte magát, láza volt s dobogott a szíve,
hogy az ő ügyéből ilyen titokzatos dolog lett.</p>
<p>A következő óra énekóra volt, s most aztán igazán hiába beszélt
és finomkodott Csoknyay tanár úr, egész órán keresztül lázban és
önkívületben ült Misi, csak azon csodálkozott, hogy Gimesi épp
olyan fesztelen és természetes, mint máskor volt, babrált a
füzeteivel, ceruzát faragott, a könyveit kiszedte, <span class=
"pagenum"><a name="Page_183" id="Page_183">-183-</a></span> meg
berakta, szóval épp úgy piszmogott és moszatolt, mint más énekórán.
Misi viszont lázban, elrévülve ült s egész testén forró érzés
folydogált le s fel.</p>
<p>Mikor vége volt az órának, Orczy mindjárt jött:</p>
<p>– Tudjátok, mi történt? – kérdezte nevetve – az udvaron
járkáltam a kút körül, akkor odajön egy akadémista, vagy teológus,
leveszi a sapkámat s így tesz vele, megcsapta a fejem, azt mondja:
te mért nem mégy órára? Mondom neki, most nincs órám, mert énekóra
van… Igen! azt mondja, zsidó vagy! és meg akarja nyomni a
fejem!…</p>
<p>Ezen nagyon kacagtak, idegesen nevettek mind a ketten.</p>
<p>– Én nem vagyok zsidó, hanem katólikus, – mondtam neki, de az
meg azt mondta rá: ismerlek! avval elment!</p>
<p>Gimesi görcsösen nevetett:</p>
<p>– Jaj de jó vicc, mondta s a szemét egészen behúnyta, úgy
nevetett s az egész arca vörös lett a nevetéstől.</p>
<p>Orczy folytatta:</p>
<p>– Akkor jön egy tanár, az az öreg, olyan fehérhajú, akit Imbre
bácsinak híjnak, azt mondja: na ha nincsen órád, ne ácsorogj itt
kint, hanem gyere fel a könyvtárba. Hát felvitt a kollégiumi
nagykönyvtárba ahol nincsen egyébb csak könyv és ott adatott nekem
egy jó könyvet és ott olvastam s ezután mindig odamegyek, ha lyukas
órám lesz.</p>
<p>Misi csodálkozva s irígykedve nézett Orczyra, oda szeretett
volna ő bejutni: istenem, egy olyan szoba, ahol csak könyv van,
ennél tündériebbet elképzelni sem tudott.</p>
<p>– Hát én osztán ott mindent kigondoltam és megcsináltam az
alapszabályokat, itt van, leírtam három példányban, hogy
mindenikünknél legyen egy.</p>
<p>Alapszabály! Misinek ez is nagyon varázslatos volt. De honnan
tud Orczy ilyeneket kitalálni. Tisztelettel nézett rá, mint valami
felsőbbrendű lényre.</p>
<p>Az alapszabályok így hangzottak:</p>
<div class="blockquot">
<p>»Alapszabály: 1. A név: lutristák. 2. A tagok vérszövetségben
vannak, mint testvérek. 3. Semmi titok nem létezik. 4. Elnök,
titkár, jegyző. 5. Idegeneknek elárulni tilos.« Ez az egész.</p>
</div>
<p><span class="pagenum"><a name="Page_184" id=
"Page_184">-184-</a></span></p>
<p>– Én jegyző szeretnék lenni, – mondta Misi Gimesinek
csendesen.</p>
<p>– Te meg indítványozzál engem titkárnak, mer én meg titkár.</p>
<p>– Gimesi titkár, – súgta Misi Orczynak.</p>
<p>– Hát te vagy a titkár, – mondta Orczy – a te titkod az
egész.</p>
<p>Ez ellen nem lehetett szólani.</p>
<p>– Nem igaz? – mondta Gimesinek Orczy: az ő titka, hát akkor ő a
titkár.</p>
<p>Gimesi elkedvetlenedett.</p>
<p>– A titkárnak titkot kell tartani, ez meg már mindent elárult,
én még jobban tudom, mint ő.</p>
<p>– Az igaz, – mondta Orczy s nevetett. Ha jó titkára volna maga
magának, akkor most nem tudnánk semmit, ez igaz.</p>
<p>– Ez csak jegyzőnek való, hogy feljegyezze, amit más csinál.</p>
<p>Misi nem érezte magát sértve, nevetett s már boldog volt, hogy a
Csittvári krónikába végre lesz mit beírni.</p>
<h2>IX. FEJEZET</h2>
<p class="summary">amelyben isten tudja csak, mi fog történni; a
kisdiák örül, hogy szombat van, ez után a nehéz hét után; úgy érzi,
ma be fog valami fejeződni: hét végére kell hogy a bajoknak is vége
legyen.</p>
<p>– Még mindig nem tudod ki lopta el? – kérdezte Orczy súgva,
ahogy reggel az osztályba bejött.</p>
<p>– Nem.</p>
<p>– Nem is gondoltál rá?</p>
<p>– Hát…</p>
<p>– Én már tudom.</p>
<p>Misi szégyellte a tegnapi dolgot, hogy elnököt választottak, ha
valaki megtudná, föld alá sülyedne, de most egyszerre meglepte az
elnök! Azt nem várta, hogy már tudja is, ki a tolvaj.</p>
<p>– Illetve tudom, hogy kell kinyomozni.</p>
<p>– Ja?</p>
<p>– Össze fogjuk írni, kikkel lakol egy szobában.</p>
<p>– Igen, – dünnyögte Misi. <span class="pagenum"><a name=
"Page_185" id="Page_185">-185-</a></span></p>
<p>– Ird le mindjárt, légy szíves, a nevüket egy papirosra.</p>
<p>Misi papirt keresett, de Orczy elébe tett egy levélpapirt:</p>
<p>– Erre.</p>
<p>Nagyon finom sárgásfehér papir volt, Misi nagyon szerette a szép
papírt, maga elé vette s míg ráírta a szobafőnök és a többi
lakótársa nevét, gyönyörködött benne.</p>
<p>Mikor kész volt, oda tolta Orczy elé, aki közben egész
fesztelenül beszélt valami adomát a hátamögöttieknek.</p>
<p>De abban a pillanatban abbahagyta, mikor Misi kész volt s
visszaült mellé.</p>
<p>– Hanyadikos ez a Lisznyay?</p>
<p>– VIII.</p>
<p>– És Nagy József?</p>
<p>– VIII.</p>
<p>– És Andrási, ez az A-ista?</p>
<p>– Igen. Andrási, Böszörményi A-ista, Sándor, Csicsó, meg én,
Bé-ista.</p>
<p>– Sándor? – mondta Orczy.</p>
<p>Felállott és hátranézett, kereste Sándor Mihályt, az szokása
szerint nem ült a helyén, hanem az első pad mellett lődörgött, nem
beszélt senkivel, csak ácsorgott s hallgatta a fiúk beszédét itt
is, ott is.</p>
<p>Orczy intett neki, Sándor odaszaladt.</p>
<p>– Ti egymás mellett ültök az asztalnál, úgy-e?</p>
<p>– Hol? A coetusba?</p>
<p>– Ott igen.</p>
<p>– Mondjad, milyen rendbe van ennek a Misinek a holmija? Ez olyan
rendetlen fiú, úgy-e?</p>
<p>Sándor nevetett.</p>
<p>– Nem igen van jó rendbe, mert a reskontót is elvesztette.</p>
<p>Orczy kicsit hallgatott.</p>
<p>– Milyen reskontót?</p>
<p>S meglökte titokban Misit a térdével, hogy hallgasson.</p>
<p>– Azt mondta a mult szombaton, egy forinttal megtett öt számot s
most nem leli a cédulát, amit a tőzsdén adtak a pénzről.
<span class="pagenum"><a name="Page_186" id=
"Page_186">-186-</a></span></p>
<p>– Hallatlan, – mondta Orczy. – Biztosan elhányta.</p>
<p>– Lehet, mert mindig, ha keres valamit, minden zsebébe sorra
keresi, akkor se találja meg.</p>
<p>Gimesi most jött az osztályba, megkerülte Sándort, aki a padjuk
előtt állott és beült a helyére. Nagyon friss volt s nevetett a
szeme.</p>
<p>– Majd én kikutatom az ő zsebét, – mondta.</p>
<p>Orczy hirtelen azt mondta Sándornak:</p>
<p>– Te kérlek, a számtanpéldád megvan?</p>
<p>– Meg.</p>
<p>– Ugyan mutasd meg.</p>
<p>Sándor elszaladt a füzetért.</p>
<p>Akkor Orczy odahajlott a másik kettőhöz egészen közel s azt
mondta:</p>
<p>– Ha vallatok, tanuld meg, hogy bele ne szólj, se te, se te,
mert mindent elrontasz. Misi nagyon jól viselte magát, egy szót se
szólt. Nem szabad, hogy az osztály tudja, hogy nyomozunk, mert
akkor mindenki arról beszél s délre a tanárok is tudják.
Hallgassatok, mikor az elnök dolgozik.</p>
<p>Gimesi megértően s engedelmesen bólintott, Misi izgatottan és
magyarázva suttogta Orczynak:</p>
<p>– Sohase tettem a zsebembe a reskontót, mert betettem a kis
bugyellárisomba, oszt abból sose vettem ki, innen veszett el.</p>
<p>Orczy úgy tett, mintha érdekelné a Sándor Mihály számtani
példája, végignézte s azt mondta: rossz az eredmény.</p>
<p>Sándor nagyon meghökkent.</p>
<p>– Hol rossz?</p>
<p>– Szorozd újra, ez a szorzás rossz.</p>
<p>És a számtani példáról beszéltek, a reskontó többet nem jött
szóba.</p>
<p>Mikor a tanár bejött, Orczy maga elé tette a füzet alá a Misi
írását, a szobatársak nevét s folyton nézte. Néha odafordult
Misihez.</p>
<p>– Ez a Nagyur az a kis púpos?</p>
<p>– Igen. Nagyon derék jó ember, – tette hozzá gyorsan Misi, hogy
valamikép gyanuba ne vegye Orczy.</p>
<p>Orczy azt mondta:</p>
<p>– Majd meglátjuk a végén. <span class="pagenum"><a name=
"Page_187" id="Page_187">-187-</a></span></p>
<p>Óra közben Orczy ugrált és hancúrozott s Misi csodálkozva látta,
hogy egyszer csak Csicsóval beszélget.</p>
<p>Idegesen várta vissza, hogy mit tudott meg, de Orczy kétszer is
visszakerült hozzá s nem szólt semmit. Vígan nevetgélt s
mindenkihez szólt valamit.</p>
<p>Csengetés után, mikor mindenki helyre ült, csendesen s
izgatottan azt kérdezte tőle:</p>
<p>– Mit mond Csicsó?</p>
<p>Orczy nevetett:</p>
<p>– Arra azonban figyelmeztetlek, hogy az elnöktől nem szabad
kérdezni semmit… Most az egyszer megmondom, hogy Sándor és Csicsó
nem gyanusak, ez két tökfilkó, hanem ezt a Böszörményit óra közben
elő fogom venni.</p>
<p>Egyebet nem mondott semmit, de óra alatt azt mondta:</p>
<p>– Mi volt köztetek?</p>
<p>– Köztünk? – mondta lángvörösen Misi.</p>
<p>– Igen, valami volt.</p>
<p>– Semmi, – mondta Misi s a tanár felé nézett ijedten, hogy fel
ne szólítsa suttogásért.</p>
<p>Azután eszébe jutott, hogy Orczy ismeri a szobát, hiszen volt
náluk tegnapelőtt, mikor ő nem volt otthon. Akkor kigondolt valamit
s azon mohón odabujt Orczyhoz s a fülébe súgta:</p>
<p>– Mikor pakkom jött, megette a cipőkenőcsöt, azért dühös
rám.</p>
<p>– Ja, – mondta Orczy, s halkan nevetett, mert eszébe jutott az
egész pakk-hecc, amiről ő is tudott annak idején.</p>
<p>Óra közben tízkor »kicsiny a rakás, nagyobbat kíván« volt az
udvaron. Szép, száraz nap volt, hideg, de télikabátban voltak kint.
Kicsődültek az A-osztályosok is és nagy üvöltéssel ők is részt
vettek a játékban, ami abból áll, hogy egy fiút letepernek s rá
birkózás közben, a másik, harmadik, akkor elkiáltják, hogy:
»kicsiny a rakás, nagyobbat kíván« s akkor mint a méhek futnak elő
a körüllévő fiúk, rá a csomóra, s egyre nagyobbra nő a gyerekhegy,
míg csak, aki lent van, jajgatni nem kezd, akkor aztán egyszerre
ijedten szétoszlik az egész. <span class="pagenum"><a name=
"Page_188" id="Page_188">-188-</a></span></p>
<p>Misi látta, hogy Orczy Gimesivel kétszer is suttog, röstelt
leskelődni, lassan őt is elkapta a hőség s rávetette magát egy
csoportra.</p>
<p>Nagy visítás volt, túlkiabálták a kopasz ákácfákon milliószámra
nyüzsgő verebeket s úgy belehevült és kipirult, hogy egyszer csak
arra ébredt, hogy senki sincs a feje fölött, mert mélyen belekerült
a gomolyagba, s valaki azt kiáltja:</p>
<p>– Még mindig nem állsz fel, te haszontalan! – s egy jó botütés a
hátán.</p>
<p>– Mék szemtelen ez? – sikítja torkaszakadtából s hátranéz: hát a
szúrós bajszú latintanár, Hertelendy áll mögötte borzas szakállával
s nagy görbe botját ütésre emelve fenyegeti.</p>
<p>De nem ütött le többször, ellenben ő rémítően megijedt s alig
tudott lábra állani.</p>
<p>Az osztálybeliek aztán nevettek rajta, hogy kifogta az
öreget.</p>
<p>Ő is nevetett, mikor a professzor eltűnt a tanári szoba táján,
sőt egyszerre úgy nekiszilajodott, hogy három fiúval is verkedni
kezdett. Valami ideges tűz gyúlt ki a vérében s fel tudta volna
hányni az egész osztályt. Szegedi most is sorra kötekedett:</p>
<p>– Pofozás, pofozás barátom? Gyere csak ide megverekedni, – de
ettől a fiútól megretirált, nem vette magára a kihívást, hanem
tovább szaladt a kúton túl s ott csodálkozva látta, hogy Orczy
Böszörményivel tárgyal. Ezektől még jobban megijedt s gyors
futásban, mintha valaki hátulról űzné, megint vissza akart futni,
közben meggondolta s be az osztályba a második kapun.</p>
<p>Ki volt izzadva, ahogy berontott. Simonfi Pisti éppen mesélte
tele szájjal, hogy Nyilas hasba rúgta az ötödikesek osztályfőnökét,
Hertelendy tanárt, mikor az őt megbotozta.</p>
<p>Ez már egész legenda volt, mert nem rúgta meg, de Pisti olyan
hangosan s úgy beszélte, hogy azt mindenki elhitte, még ő maga is.
Varga János azt mondta:</p>
<p>– Annak elég nagy hasa van, legalább jól belerúgtál?</p>
<p>Misi nevetve nézett hátra. Barta Imre, az osztály Herkulese most
ült le a helyére, ő is nevetett, aztán megveregette a vállát:
<span class="pagenum"><a name="Page_189" id=
"Page_189">-189-</a></span></p>
<p>– Jó van, cimbora.</p>
<p>Ez a vállveregetés jól esett neki, pedig ő bizony nem rúgta meg
a tanár hasát és mégis kezdte a talpán érezni azt a furcsa
csiklandást, mintha megrúgta volna.</p>
<p>– A legjobb az volt, – mondta Orczy, aki most jött be s már
látta a Barta Imre vállveregetését, – az volt a legjobb, hogy
Jármit biztattam fel, hogy kezdje a kicsiny a rakást és van neki
egy aranyórája és legalólra került az aranyóra s rá az egész
iskola! – és hangosan kacagott s vele mind, aki a környéken
volt.</p>
<p>Misinek azonban az tűnt fel s elkomolyodott, hogy Orczy bíztatta
fel az egész heccet s ő maga egész nyugodtan tárgyalt
Böszörményivel a kúton túl. Böszörményi az nagyon vad fiú, mindig
verekedik és az ilyen komédiákba szeret benne lenni; már egész
biztos volt benne, hogy Orczy azért <i>rendezte</i> a kicsiny a
rakást, hogy híre menjen az osztályokba s Böszörményi is kijőjön az
A-ból, hogy észrevétlen szóba állhasson vele. Nagyon szerette volna
megkérdezni, hogy mit beszélt vele, szerette volna hallani,
szóról-szóra, hogy beszélt, mit kérdezett s az mit mondott, kezdett
neki Orczy szörnyűségesen imponálni…</p>
<p>Most már kíváncsi volt, mi lesz a következő óranegyedben. Hát
Andrásit hogy fogja kicsalni az osztályból? Szégyelte, hogy ő úgy
el hagyta magát bolondítani az elébb, mint egy kisgyerek, ahelyett,
hogy leskelődött volna Orczy után. Most uralkodni fog magán,
gondolta magában.</p>
<p>Orczy egy szót sem szólt óra alatt, csak egyszer kért egy
törlőgumit, s ő boldog volt, hogy adhatott neki és hogy elsőrendű,
finom Oroszlángumija volt, amit most vett a héten s kicsit jól
esett, hogy olyan sok pénze van még; egy forint s ötven krajcár a
zsebében, pedig már harmincat elköltött elseje óta.</p>
<p>Mikor tízpercre csengettek, Orczy mindjárt kifutott,
télikabátját is kint a folyosón vette magára; ő utána sietett, de
elkésett, mert nem rakta le idejében a füzeteit s ha úgy hagyná az
ember az asztalon a holmiját, biztosan szétrepülne az egész a
talpak alá. <span class="pagenum"><a name="Page_190" id=
"Page_190">-190-</a></span></p>
<p>Mikorra kiment az udvarra, már Orczyt nem látta sehol.</p>
<p>Egész tízperc azzal telt el, hogy szégyenkezve kereste; Orczynak
úgy jár az esze, ő pedig még azt se tudja megtenni, hogy kitalálja,
mit akar Orczy.</p>
<p>Gimesivel összetalálkozott az udvaron. Gimesi is utánuk jött ki,
mert valami szeget ütött a fejébe, hogy hol vannak ezek, meg is
kérdezte mindjárt:</p>
<p>– Hol van Orczy?</p>
<p>– Én nem tudom.</p>
<p>– Nem együtt vagytok?</p>
<p>Misi ránézett. Ő pedig úgy gondolta, hogy Orczy éppen Gimesivel
van jobb viszonyban s vele titkolódzik őelőtte.</p>
<p>– Hát hisz tik suttogtatok az elébb, – mondta.</p>
<p>– Én nem suttogtam, – szólt Gimesi őszintén. – Csak Orczy
mondta, hogy hijjam ki az osztályból Bayt.</p>
<p>– Az A-ból?</p>
<p>– Igen.</p>
<p>– Bayt?</p>
<p>– Igen.</p>
<p>– Mit akart ő Bayval?</p>
<p>– Tudom én?</p>
<p>Összenéztek s elkezdtek nevetni.</p>
<p>– Csak azt mondta, hogy vagyok Bayval! Mondok, jól, ’sz
unokatestvérem. Hát akkor hijd ki. Kihijtam s azzal elbujtak
ketten, otthagytak és elkezdtek suttogni.</p>
<p>– De mit?</p>
<p>– Mit tudom én, nincs nekem olyan hosszú fülem, ott állottak, én
meg ott. Nem hallhattam. Csak láttam, hogy Bay nemsokára bement,
akkor el kezdték Jármyval, hogy kicsiny a rakás, nagyobbat kíván és
én is benne voltam, és aztán láttam, hogy azzal a vastag fiúval
beszélt Orczy, az a pecsenyeképű, tudod mék.</p>
<p>– Andrási? – kiáltott Misi. – Már avval is beszélt?</p>
<p>– Hát még kivel?</p>
<p>Misi csak nézett maga elé, egyszerre megérezte, hogy nem kell
mindent elmondani.</p>
<p>– Nem is ismeri Andrásit, mégis beszél vele, – mondta hazugul s
elfordította a szemét. <span class="pagenum"><a name="Page_191" id=
"Page_191">-191-</a></span></p>
<p>Elhatározta, hogy ki fogja lesni Orczyt, de ő sem mondja meg
ezután senkinek, amit tud.</p>
<p>A csizmás kis pedellus elment, keresztül az udvaron, mellettük.
Mind a ketten megérezték, hogy csengetni megy.</p>
<p>Utánanéztek s Gimesi azt mondta:</p>
<p>– Emlékszel, tavaly, hogy fel volt cifrítva a csengő.</p>
<p>– Mikor?</p>
<p>– Érettségikor! Aj de buta vagy, a nyolcadik osztály. Hát nem
emlékszel, hogy a nyolcadik osztály virágokkal meg mindennel
felcifrázta a csengőt az osztályvizsgakor, még virsli is, meg
kolbász, sonka lógott rajta, meg narancs.</p>
<p>– Ah.</p>
<p>– Hát én láttam; nekem ne beszélj! majd figyeld meg júniusba, ha
az osztályvizsga lesz a nyolcadikba, most is fel fogják diszíteni,
mert ez szokás. Kollégiumi szokás.</p>
<p>Önkéntelenül a csengő felé mentek, amely éppen a nyolcadik
osztály előtt volt a falba beerősítve s a pedellust nézték, ahogy
kurta karját felnyújtotta s megfogta a csengő lelógó vastag
drótfogantyúját, s rángatni kezdte a kisded harangot.</p>
<p>Mire megfordultak volna, hogy az osztályukba fussanak, nagy
meglepetésükre Orczy jött ki a nyolcadik osztály ajtaján.</p>
<p>Orczy is meg volt lepve, hogy őket meglátta s egy pillanatig így
néztek egymásra, akkor elkezdett nevetni Gimesi hangosan, Orczy
csendesen, csak Misi nézett komolyan.</p>
<p>Ő már tudta, hogy most a két nyolcadikossal beszélt. Elment a
bátyjához, aki nyolcadikos és közben megnézte Lisznyay urat is, meg
Nagy urat is.</p>
<p>Orczy fesztelenül futott hozzájuk:</p>
<p>– Azt kijelentem, hogy az elnök után leskelődni tilos.</p>
<p>Ezzel ott hagyta őket s nagy futással elment.</p>
<p>Egymásra néztek s Gimesiből kitört a kacagás, ahogy behúnyt
szemmel szokott nevetni, mint a a kakas a napra; hát most is
elkukorékolta magát, úgy nevetett, belevörösödve, ahogy bírt:</p>
<p>– Elnök! Ennek a fejibe ment az elnök. Hát ’sz én meg titkár
vónék, vagy mi a csuda, osztán <span class="pagenum"><a name=
"Page_192" id="Page_192">-192-</a></span> nincs ennyi titkom se – s
a kisujja kiskörmét mutatta.</p>
<p>De Misi nem szólt, ő már komolyan vette Orczyt, már szinte félt:
ez mindent meg fog tudni s rettegve gondolt a szemétládára s háta
mögött a halnyelű bicskára.</p>
<p>Utolsó óra következett s Orczy egyszer odahajolt hozzá:</p>
<p>– Misi.</p>
<p>– No.</p>
<p>– Akárki kérdez a reskontó felől, csak azt mondd mindenkinek,
hogy azt már visszaadtad az öreg úrnak.</p>
<p>Misi ránézett, meghökkenve, hiszen ő ezt mondta, neki is, mikor
legelőször kérdezte a számokat; hiszen ő találta ki, hogy nem fogja
bevallani, hogy elvesztette a cédulát. Most érezte, hogy Orczy már
csakugyan mindent tud és lesütötte a szemét.</p>
<p>Később Orczy még egyszer súgta:</p>
<p>– Akárhogy kérdezgetnek is, te csak mindig ragaszkodj ahhoz,
hogy már visszaadtad.</p>
<p>Misi csendesen bólintott, zavarban és suttogva.</p>
<p>De mintha ebben a pillanatban megrándult volna az Orczy szája.
Mintha győzedelmesen elmosolyodott volna s ő felsülve és pironkodva
marta a száját, hogy elárulta magát: Orczy <i>most tudta meg</i>,
őtőle, hogy nem adta vissza az öregnek a cédulát.</p>
<p>Dühösen összeszorította a fogát és sötéten nézte a füzetet, nem
látva a betüket s a mondatokat benne.</p>
<p>Megalázottnak érezte magát, forrt benne valami indulat s láz,
hogy ennyire gyerek, most nagyon gyűlölte Orczyt s szerette volna
oldalba bökni, hogy kiessen a padból.</p>
<p>Ellenben Gimesit most nagyon szerette: szegényke, kis Gimesi, jó
kis fiú, milyen csendesen ül itt mellette s nem sejt semmit abból,
ami történik. Izgalmas rablókalandnak érezte, amit Orczy csinál, de
Gimesi egy kis csenevész lurkó volt, aki síma kis fehér arcával
ártatlanul ül ott s harmadik az osztályban.</p>
<p>Most megértette azt is, miért akarta Orczy, hogy ő legyen a
titkár s Gimesi a jegyző. Ha titkár volna, akkor több bizalommal
lenne hozzá… <span class="pagenum"><a name="Page_193" id=
"Page_193">-193-</a></span></p>
<p>Vajjon óra után fog valamit mondani? Holnap, vasárnap,
megbeszélésre van szükség, talán azt fogja mondani, hogy hol
találkozzanak s már el is gondolta, hogy valami titokzatos helyen,
valami torony tövében, vagy egy nagy fa alatt az erdőben. Később az
jutott eszébe, hogy talán a lakásukra hívja. Erre egy csomó érzés
lobbant fel, hangulatok; a viasz szagát érezte, amellyel szobrokat
öntöttek; aztán az uzsonna hófehér abroszát és finom színes rajzú
porcelláncsészéit látta, aztán a szőkehajú jutott eszébe s lángba
borult az arca, a dundi szőkehajú kis úrileány… a kunyica… az álom
titkosa…</p>
<p>Ebben a pillanatban egy cédula volt előtte:</p>
<div class="blockquot">
<p>»Holnap délután pont 4 órakor nálunk.«</p>
</div>
<p>– Ird alá, – súgta Orczy.</p>
<p>Nem értette, miért írja alá.</p>
<p>– Ird oda a nevedet.</p>
<p>– Minek?</p>
<p>Orczy türelmetlen, lett:</p>
<p>– Ird alá. Körlevél, Gimesi is írja alá.</p>
<p>Erre ő zavartan aláírta a nevét. S odaadta Gimesinek.</p>
<p>– Ird oda a nevedet, – mondta neki.</p>
<p>Gimesi szó nélkül odaírta.</p>
<p>Erre visszaadta a cédulát.</p>
<p>Orczy csengetéskor szokása szerint már összepakkolt s abban a
pillanatban elment, ahogy a tanár az ajtón kilépett. Nem is köszönt
senkinek</p>
<p>De ő Gimesivel kezet fogott.</p>
<p>– Szerbusz.</p>
<p>– Szerbusz, délután eljössz hozzánk? – szólt Gimesi.</p>
<p>– Hátsz nem lehet.</p>
<p>– Mér?</p>
<p>– Menni kell tanítani.</p>
<p>– Ja.</p>
<p>Új köszönés nélkül sietett el: csak azért, hogy Orczyt utánozza.
Nem tudott volna eddig ily komisz lenni, mindig utolsó volt,
mindenkit maga elé eresztett, senki előtt titkot nem tartott, csak
kérdezni kellett, mindenkinek mindent megmondott s mindenkinek
<span class="pagenum"><a name="Page_194" id=
"Page_194">-194-</a></span> csak kedvében akart járni, de most
valami megindította, hogy erős legyen s magában maradjon s ne
hagyja magát.</p>
<p>Rohanva ment fel a lépcsőn, két fokot ugrott egyszerre;
kifulladt, mikor felért a II. emeletre. Még senki sem volt a
coetusban, ő nyitotta ki az ajtót, az ajtófélre felakasztott
kulccsal.</p>
<p>Örült, hogy üres a szoba, legalább egy percig magában maradt;
könyveit betette a fiókjába, nagyokat lélegzett, semmire sem
gondolt, de feszítette valami belőlről.</p>
<p>Aztán jött a szobafőnök kiskabátban, mindig így járt, télen sem
vett felsőkabátot, ha az osztályba ment le; jöttek az A-beliek,
majd Csicsó és végre Sándor Mihály, aki a lépcsőn is a
beszélgetőket hallgatta.</p>
<p>Szégyelte magát előttük, ki tudja, mégis nem vették-e észre,
hogy Orczy vallat? Gyorsan ki a szobából a régi kollégiumba s az
öreg boltozatok alatt az ablakig futott, azon nagy fekete vasrácsok
voltak, a por vastagon belepte a fekete szurokfestéket s kinézett a
nagytemplom tornyára. Fekete varjak rengeteg hada szállongott
körülötte s károgásuk behallatszott, ő is kitárta karjait,
szeretett volna felszállani, elrepülni s úgy érezte karja, vágya
beleütődik a kollégium boltozatába. Mint börtönbe volt itt
befojtva, pillanatra sem maradhat magában s mégis egyedül kell
élnie, társ nélkül, beszéd nélkül, szívét ki nem öntheti senkinek.
Megfogta a vasrácsot, alig érte át az ujja, ha ő most oly erős
volna, mint Sámson, hogy megrázná s összedűlne az épület s a kövek
mind a fejére szakadnának…</p>
<p>A konviktusi csengő lármázott rá és ő visszafutott a szobába.
Mikor az ajtóhoz közeledett, nyílt a kilincs, kitódult a hat diák s
ömlött a többi szobából is a sok bentlakos. Befutott köztük,
felvette a köpenyét s ő is rohant utánuk.</p>
<p>Még csak annyit se mondott neki, a sok beszélő, diskuráló,
fecsegő, folyton szájat jártató diák, hogy:</p>
<p>– Szervusz.</p>
<p>Ebéd után sietett Dorogiékhoz.</p>
<p>Ahogy belépett a magas, rideg, átláthatatlan deszkakapun, amely
a debreceni házakat annyira <span class="pagenum"><a name=
"Page_195" id="Page_195">-195-</a></span> jellemzi, s amelyeken
belől sivár és üres parasztudvarokat talál az ember: kemény téli
szél csapott az arcába, lélegzete is elállt míg végigszaladt a
tornácon s bebujt a ház ajtaján.</p>
<p>A kis előszobába ugyanabban a pillanatban lépett ki Bella a
konyhából, mikor ő belépett az udvar felől. A leány örvendve
kiáltott fel s megölelte Misit.</p>
<p>– Isten hozta, kedves.</p>
<p>Misi nevetett, az arca pillanatra hozzáért a leány blúzához s
forró teste jól esett hidegtől hunyorgó szempilláinak.</p>
<p>– Kezit csókolom, – mondta rebegve.</p>
<p>A leány még egy pillanatig tartotta két kézzel, így egészen
szembe s föléje hajolva, mintha valamit mondani akarna, de nem
szólt, csak gyönyörű porcellán fogait mutatta s édességes jó illat
áradt belőle.</p>
<p>– Sok leckéjük van? – szólt, aztán eleresztette, de még
feltartóztatta.</p>
<p>– Van…</p>
<p>– Nagyon sok?</p>
<p>– Elég.</p>
<p>A leány nevetve fordította el az arcát s valahova messze
nézett.</p>
<p>– Hát akkor tessék… Misi úr…</p>
<p>S utat mutatott az ajtóhoz, balkézzel.</p>
<p>Misi kinyitotta az ajtót és bement.</p>
<p>A néni szokása szerint most is ott ült a keskeny szobában a
helyén, három ágy közt a kis asztal fején, nagy ócska foteljében,
halkan köszönve ment el előtte s az köszönéstelen merev
pillantásával komolyan, szinte üldözve kísérte, míg csak be nem
menekült a másik ajtón.</p>
<p>Csak Ilonka volt a szobában s ahogy ő belépett, azonnal
elkezdett pukkadozva nevetni.</p>
<p>Misi szinte zavarba jött, hogy egyedül volt vele:</p>
<p>– Kérem szépen, nincs itt Sanyika – mondta.</p>
<p>A kisleány összeszorította az ajkát, hogy el ne röhintse
magát.</p>
<p>– Nincs idebenn? – mondta újra.</p>
<p>Erre kitört a nevetés.</p>
<p>– Hiszen látja, hogy nincs. <span class="pagenum"><a name=
"Page_196" id="Page_196">-196-</a></span></p>
<p>Misi elpirult, az meg kiszaladt és berántotta maga után az
ajtót; ha most olyan erős volna s olyan hosszú karja lenne, s a
falon is át tudna nyúlni, akkor utána nyúlna a bezárt ajtón át,
megfogná a haját és megcibálná alaposan.</p>
<p>Talán csak szól odakinn Sanyinak, gondolta magában s leült az
asztal mellé, ahol már ki voltak rakva a könyvek.</p>
<p>Kivette kis ceruzáját a zsebéből s vonalakat kezdett firkálni
egy irka szélére. A szoba meleg volt, álmosító, csöndes, a másik
szobából behallatszott az óra ketyegése s ő hirtelen ezt írta
le:</p>
<div class="poem">
<div class="stanza"><span class="i0">Simonyi óbester<br /></span>
<span class="i0">Kisgyerek korába,<br /></span> <span class=
"i0">Felmászott egyszer a<br /></span> <span class="i0">Veres
toronyba.<br /></span></div>
</div>
<p>Már régen motoszkált a fejében ez a vers. Ki tudja, mikor jutott
eszébe ez a négy sor, de nem bírja folytatni, a többit nem tudja
kitalálni, mert soha sincs ideje gondolkodni rajta. Azt akarja
elmondani versben, mikor Simonyi óbester felment a veres toronyba,
kiszedte a madárfiakat, aztán a pajtásai leejtették, de neki semmi
baja se lett. Már vagy két hónap óta folyton ott jár az eszében s
balladát akar belőle csinálni. Olyat mint: Megesküdt a király
Hunyadi Lászlónak… Egy éjszaka végig elmondta versben, de nem
kelhetett fel, hogy leírja s reggelre elfelejtette.</p>
<p>Hirtelen tovább írta:</p>
<div class="poem">
<div class="stanza"><span class="i0">Magos volt a
torony,<br /></span> <span class="i0">Magos a teteje,<br /></span>
<span class="i0">Az egész fedele<br /></span> <span class=
"i0">Verebekkel tele.<br /></span></div>
</div>
<p>Ennek nagyon megörült, ezt igazán nem várta, észre se vette,
hogy írta le, mert egy cseppet se gondolkozott rajta.</p>
<div class="poem">
<div class="stanza"><span class="i0">Kidugtak egy
deszkát,<br /></span> <span class="i0">Ő kiállott
rája…<br /></span> <span class="i0">A fiuk tartották<br /></span>
<span class="i0">Alásszolgája…<br /></span></div>
</div>
<p><span class="pagenum"><a name="Page_197" id=
"Page_197">-197-</a></span></p>
<p>Puff. Elsavanyodott az arca. Milyen szépen indult, már azt
hitte, egész végig ilyen könnyen fog menni, de azt, hogy:
alásszolgája, csak butaságból írta oda, mert nem jutott eszébe
semmi… Na most alásszolgája a versírásnak. De hogy is jut neki
eszébe, hogy ő verset tudjon írni.</p>
<p><i>Rája:</i> erre rím, hogy: mája, bája, hája, pofája… hopp.</p>
<div class="poem">
<div class="stanza"><span class="i0">A fiuk tartották,<br /></span>
<span class="i0">Mindnek járt a szája…<br /></span></div>
</div>
<p>Egy kicsit örvendve nevetett, aztán rossznak találta.</p>
<div class="poem">
<div class="stanza"><span class="i0">Kidugtak egy
deszkát,<br /></span> <span class="i0">Ő kiállott
rajta,<br /></span> <span class="i0">Tartották a fiuk<br /></span>
<span class="i0">A sok csibész fajta.<br /></span></div>
</div>
<p>Álmodozva nézett maga elé, akkor áthúzta s újra írta:</p>
<div class="poem">
<div class="stanza"><span class="i0">A sok betyár
kölök,<br /></span> <span class="i0">Kidugott egy
deszkát,<br /></span> <span class="i0">Annak a hegyébe<br /></span>
<span class="i0">Kiállították.<br /></span></div>
</div>
<p>Nem jó, keresztülhúzta ezt is.</p>
<p>Akkor áthajlott a feje fölött egy arc, a melegségéről ismert rá,
hogy Bella.</p>
<p>– Maga verset ír?</p>
<p>Misi hirtelen kitépte a papírlapot, összegyűrte s
kétségbeesetten szorította az öklébe.</p>
<p>De a lány elkapta a csuklóját s kacagva ki akarta venni
belőle.</p>
<p>A kis fiú vad erővel kezdett vele dulakodni. A lány sokkal
erősebb volt, de ő összegömbörödött, a melléhez szorította az
öklét, a lány két karral szorosan átölelte, hogy kifeszítse.
Egyikük sem tudta, hogy történt ez a hirtelen birkózás és hogy
egyiknek mire minden áron a vers, a másik pedig mért nem adhatja,
még az élete árán sem.</p>
<p>Jó néhány másodpercig szinte hangtalanul dulakodtak.</p>
<p>– No adja ide Misike, Misike aranyos, egyetlen drágám, –
esedezett a lány – meghalok, ha ide nem adja. <span class=
"pagenum"><a name="Page_198" id="Page_198">-198-</a></span></p>
<p>De a fiú győztesen nevetett s az öklét a zsebébe dugta. Az arca
éle kipirult, fekete szeme csillogott és megnőtt.</p>
<p>Csak a fejét rázta meg dacosan, boldogan, hogy: azt nem.</p>
<p>– Misike, kedves aranyos, – s a lány megcirógatta az arcát –
muszáj, hogy ideadja, én olyan borzasztó kíváncsi vagyok a maga
versére, a magácska versére, kedves kis aranyos Misike, Misuka,
adja ide Misikém.</p>
<p>– Nem lehet, – mondta a kis fiú s a hideg borsódzott a hátán a
gyönyörűségtől.</p>
<p>– Hiszen úgyis nekem csinálta, – mondta a leány babusgató
suttogósan, hiszen úgyis ideadja s erősen és furcsán nézett a
szemébe.</p>
<p>Misi azt akarta kacagva kiáltani, hogy: volt eszébe neki
csinálni, de maga sem tudta mért, nem mondta ezt meg, hanem
ráhagyta, engedte, hogy azt higgye a lány.</p>
<p>– Miről van benne, szó Misike, rózsasziromról violaillatról? kis
poéta…? kicsi, pici, kis poétácska?</p>
<p>Misi paffá lett. Szeretett volna egy nagyon nagyot kacagni.
Rózsaszirom? arról is lehet verset írni?… de a szívében maradt a
kacagás.</p>
<p>– Ha nem adja ide, megaprehendálok, – gügyögte a lány.</p>
<p>A fiú csak megrázta újra konok fejét.</p>
<p>– Jó: haragszom magára.</p>
<p>Elővette a kézimunkáját s leült az asztalon túl az ablak
elébe.</p>
<p>– Juszt is haragszom, – mondta még egyszer s többet nem
szólt.</p>
<p>Misi is leült a helyére, a leány elkomolyodása kicsit
elszorította. Már közel volt hozzá, hogy megmutassa.</p>
<p>Akkor bejött Sanyika.</p>
<p>Nem köszöntek egymásnak, Sanyi leült a helyére, szembe Bellával
s rögtön észrevette, hogy a füzetéből kitéptek egy lapot. Nagy
szemet meresztett s jobbra nézett Misire, balra nézett Bellára, de
nem szólt, csak savanyú arccal bámult. Misi röstellte megmondani,
mi történt, hát csak a tanulásra fordította a szót… Nehezen indult,
kínosan vergődött a lecke, <span class="pagenum"><a name="Page_199"
id="Page_199">-199-</a></span> de Misi egyszer ránézett Bellára, a
szemük találkozott s a lány oly szelíden, biztatóan nézett rá, hogy
őt valami édes melegség futotta át s mintha szárnyra kapott volna,
kitisztult előtte minden gondolat s helyesen és találóan
állapította meg a hármasszabály alapelvét. S ahányszor valami
szépet s jót mondott, félszemmel mindig odapillantott Bellára s
mindig magán érezte annak gyöngéd, becéző, elismerő pillantását s
ez kimondhatatlanul jól esett neki.</p>
<p>Szerette volna, ha ez a délután örökké tartott volna, soha ilyen
frissnek, okosnak, tüneményesnek nem érezte magát, most egyszerre
mindent meg tudott volna tanítani, a legnehezebb dolgokba
belefogott s már nem Sanyikának magyarázott, hanem valami magasabb
cél volt előtte, egészen magasztosan akarta magát kifejezni s olyan
szavakat használt, amiket soha máskor nem mert volna kimondani:
mint »költőiesen«, »szellem«, »illatos virág« és efféléket. Mikor
Bella lámpát gyújtott, kevés ideig csönd volt, nézte a gyufa
fellobbanását s mellette a leány ábrándos, szelíd arcát, ez a lány
mindig olyan eleven, kacagós volt, inkább kötekedő és csúfondáros,
de most olyan szelíd volt, oly gyöngéd, most igazán jó testvér
volt. Még soha ilyen közel nem érzett magához senkit, az édesanyján
kívül, most olyan boldog volt, elfelejtett minden rosszat és
csúnyát az életben, csak az ne nyomta volna, hogy nemsokára el kell
menni s maga sem tudta, mért rettegett ma különösebben az öreg
úrtól: erőszakkal elnyomta magában a gondolatot, hogy a reskontó
dolga fenyegeti…</p>
<p>De hiába, a meleg csöndben, ahol mindenki hallgat, csak ő
beszél, beszél, végre elcsüggedt, elszomorodott. Egy latin mondatot
fordítottak, hogy: a római nép dicső eredete minden honpolgár
szívére felemelő hatást gyakorol.</p>
<p>Erre így szólt:</p>
<p>– A magyar nép eredete bezzeg nem gyakorol felemelő hatást a
magyar honpolgárok szívére.</p>
<p>Bella csodálkozva nézett fel.</p>
<p>– Mért nem?</p>
<p>– Mert a magyarok olyan komiszak, hogy semmit se tudnak az
eredetükről s nem is törődnek vele.</p>
<p>– Mért ne törődnének, Misike? <span class="pagenum"><a name=
"Page_200" id="Page_200">-200-</a></span></p>
<p>– Azért, mert úgy gondolják, hogy nem érdemes törődni vele, mert
nem valami nagy uraságból eredtek, hanem szegény pásztoroktól,
csikósoktól, gulyásoktól és parasztemberektől, azért nem törődnek a
rokonokkal sem, mert megmaradtak szegényeknek és parasztok ma
is.</p>
<p>– Milyen rokonok, Misike?</p>
<p>– A magyaroknak is vannak rokonai! Bezzeg a németek meg az
angolok tudják, hogy ők rokonok, meg az olaszok tudják, hogy a
franciákkal rokonok, hanem a magyarok nem tudják, hogy a finnek a
rokonok, vagy a törökök, vagy a bolgárok, vagy kik.</p>
<p>– Ők se tudják mi rólunk.</p>
<p>– Mert a szegények nem tartják a rokonságot, csak a gazdagok.
Pedig nemcsak a grófoknak vannak rokonaik, hanem a szegény
napszámosoknak is, csak nem rokonoskodnak, mert nem tudnak
vendégséget adni.</p>
<p>– Honnan tud maga a magyarok rokonairól?</p>
<p>– Én nem tudok sokat, csak egy kicsit, hallottam édesanyámtól,
meg a nagybátyámtól, aki tanár, meg Nagyúrtól tegnap, meg a tanár
úrtól a földrajzórán, olvastam is már róluk az ősmagyar meséket.
Mikor a magyarok kijöttek Ázsiából, hogy elfoglalják ősüknek,
Attilának a birodalmát, akkor a testvéreik otthon maradtak s ők
többet sose hívták meg őket, hogy jöjjenek utánuk.</p>
<p>– Mér jöttek volna utánuk?</p>
<p>– Azért, mert nekik nagy volt ez az ország, nem lett volna jó,
ha a többi magyarok is mind eljöttek volna? de a gazdag rokonok a
szegényekről nem akarnak tudni semmit. Ha valakinek grófi birtoka
van, hiába nagy neki, nem híja meg a szegény rokont.</p>
<p>Bella megütődve nézett a fiúra, akinek égett az arca, izzott a
szeme s haraggal és lelkesedéssel beszélt, olyan őszintén, mintha
legtitkosabb gondolatait annak mondaná ki, aki egyetlen megértője a
világon.</p>
<p>– Az igaz, – szólt halkan s elkomolyodva a lány – a gazdag rokon
nem ismeri többet a szegény rokont.</p>
<p>– Meg is érdemlik, – kiáltott Misike – hogy tönkremenjenek a
végén. Nem volna jó ma a magyaroknak, ha Magyarországban csak
magyarok laknának <span class="pagenum"><a name="Page_201" id=
"Page_201">-201-</a></span> mindenfelé s nem tótok, románok,
szerbek, svábok és másfélék? Hiszen ezek sohase fognak segíteni a
magyarságon, de ha magyar volna mindenfelé, akkor mégis csak együtt
tartanának. De ők nem akarták idehíjni az otthoniakat, mert nem
akartak osztozni velük. Ők mind grófok akartak lenni itthon s
jobban lehet uralkodni a szegény idegeneken, mint a
testvéreken.</p>
<p>– A testvéren is csak uralkodni akar a testvér, – mondta Bella
titkos értelemmel.</p>
<p>– Az igaz, azt én is tudom, – mondta Misi – mert mi tönkrement
emberek vagyunk s édesapám csak most három esztendeje költözött
abba a faluba, ahol most lakunk, mert otthon egy tüzesgép miatt,
ami felrobbant, elárverezték hatszáz forint adósságba minden
fődünket, két házunkat s akkor eljöttünk ebbe a faluba, mert itt az
édesanyámnak rokonai és sógorai vannak és azok azt mondták:
»gyeride sógor, olyan életed lesz, mint a paradicsomba«. És mikor
eljöttünk, akkor béresnek akarták befogni édesapámat és suroló
asszonynak édesanyámat és még fizetni se akartak nekik. Mert
édesanyám, ha valakinek varr egy reklit, akkor akármelyik
parasztlány fizet érte húsz vagy huszonöt krajcárt, de Sára néném
egy csupor tejet se akar adni, legfeljebb azt mondja: hogy, »milyen
ügyes vagy te Borcsa«. És a nevét is úgy mondja, hogy Borcsa, pedig
azt édesanyám nagyon gyűlöli, mert ő odahaza mindig Borca, meg
Borika volt. De azért mondja így, hogy evvel is éreztesse, hogy ő
feljebb van s csak úgy szólítja, mint valami cselédet. Szegény
rokon ne menjen gazdag rokonok közé, mint szegény, mert akkor
szobalány lesz belőle és mosogatócselédnek használják. De ha úgy
megy oda, mint hasonló úr, vagy még gazdagabb úr, akkor megbecsülik
s kedvébe járnak!</p>
<p>Bella megdöbbenve nézett a kis fiúra, rendkívül elkomolyodott,
arca lágy volt és szomorú.</p>
<p>– Ebben teljes igaza van Misike, szegény lány csak gazdagon
mehet közéjük.</p>
<p>Misike kissé hallgatott.</p>
<p>– Ha most felfedeznének – mondta később – régi könyveket és
írásokat, hogy a honfoglalás korában a magyarságnak egyik ága
tovább ment nyugatra <span class="pagenum"><a name="Page_202" id=
"Page_202">-202-</a></span> és belőlük lett Franciaországnak a
lakossága, akkor rögtön elkezdenének a magyarok írni és beszélni,
hogy a mi nagy rokonaink, a franciák, vagy angolok és hízelegnének,
törlészkednének… De hogy a rokonok csak cseremiszek, meg zürjének,
meg tatárok, meg tudomisénmifélék, jobb nem is beszélni róluk, ha
semmi hasznuk sincs belőle: ezért haragszok én a magyarokra.</p>
<p>– Minek törődjenek velük, – ismételte Bella.</p>
<p>– Pedig lehet, hogy azok a finnek szebb és jobb emberek, mint
akár a franciák, akár az angolok és ha olyan szerencsések lettek
volna, éppen úgy tudnának műveltek lenni is, de arra nem
vállalkozik a magyar ember, hogy ő tegyen valami rokont műveltté és
gazdaggá. Édesapámnak egy forintja sincs, harminc krajcár
napszámért kell neki egész nap dolgozni, faragni a fát, pedig, ha
akármelyik gazdag rokon a faluban jótállana érte, akkor ő
vállalkozna s talán egy esztendő alatt vissza tudná szerezni, amit
elvesztett, vagy többet is. De ezt nem akarják megtenni, inkább
odajönnek a házunkhoz fürtös gubába a nagygazda sógorok s megisszák
a pálinkát, amit az én édesapám a napszám keresetéből hozat nekik.
Erőszakosan tartják szegénységbe, hogy valamikép hozzá ne jusson
valamihez, mert azt hiszik, ha ő valamivel jobb sorsba volna, akkor
már ők nem volnának olyan nagy urak mellette.</p>
<p>– Csak gazdagon szabad megjelenni a gazdag rokonok közt, –
mondta Bella, s később hozzátette sóhajtva: – Csak egy napra volnék
gazdag, hogy megjelenjek köztük, akkor már minden magától
menne.</p>
<p>Maga elé nézett, kissé előrehajolva, a kézimunkája felett, olyan
volt, nagy sötét karbunkulus szemeivel, előre óhajtó finom, nemes
arcával, mint egy felrepülő elszálló madár.</p>
<p>Misi egy pillanatig megütődve nézett rá, oly furcsa és szokatlan
volt neki, hogy ezt a pillanatot sohasem feledte el többet. Aztán
tovább folytatta:</p>
<p>– A gazdag magyarok a szegény magyaroknak sohase akartak javára
lenni, csak kárára és a gazdag magyar nemzet a szegény
rokonnemzetekhez sohase volt jó egy percig se: ezért nem tudunk mi
semmit a <span class="pagenum"><a name="Page_203" id=
"Page_203">-203-</a></span> mi őseinkről és ezért nincs nekünk
rokonunk. Nem is lesz a magyarból nagy nemzet soha, mert a magyar
nem olyan mint a latin, a latinok még kevesebben voltak mint a
magyarok, mikor kezdték a történetet, mert csak egy város voltak s
mégis meg tudták hódítani a világot, de a magyarság még a saját
országát sem. Hanem mikor a rómaiak elindultak világot hódítani,
akkor ők mindenkit bevettek magukhoz római polgároknak, a magyarok
meg ha lehetne, mindenkitől megtagadnák a magyarságot, csak ő maga
maradjon magyar, aki éppen veri a mellét, hogy ő az igazi magyar.
Nem is ragaszkodik hozzájuk senki.</p>
<p>– Csak egy ruhám volna, – mondta Bella – hogy elmehetnék a
nagynénémhez, a Petkyhercegnéhez s megcsókolhatnám a kezét s
megmondhatnám neki, ki vagyok.</p>
<p>Misi újra kizökkent indulatából, újra előlről kezdte:</p>
<p>– Pedig magyar, vagy nem magyar, német, vagy nem német, francia,
vagy nem francia, angol, vagy kínai, az olyan mindegy, most
magyarázta meg a tanár úr, hogy az emberiség egészen egy fokon van,
az egész emberiség, már tízezer évvel ezelőtt egészen egyforma a
koponyája és minden csontja, vagyis már akkor mindegy volt, hogy
milyen nyelven beszélt: ember volt és megvan. Ha a kisbabát
franciául tanítják, francia lesz, ha angolul, angol lesz, ha
négerül, néger lesz, ha iskolába járatják, egyetemi tanár lesz, ha
nem, akkor faluvégi csordás lesz: hát akkor mire olyan büszke egyik
ember a másik mellett. Olyan sokat beszéltünk erről édesanyámmal:
hogy istenem, ez a pondró ember hogy tud egymás mellett
kevélykedni, egyik a másikat lenézni. Ha egy parasztlány három
stráfot varrat a reklijére, akkor már lenézi azt, aki két stráfot
varratott. Jönnek édesanyámhoz a parasztasszonyok s azt mondják:
Boriska néni, de nekem olyan ruhát tessék varrni, amilyen senkinek
sincsen a faluban, de ne tessék azután az én ruhámat megvarrni
senkinek, hogy olyan senkinek se legyen, amilyen nekem van. Pedig
mi az a ruha, amit varrat, éppen olyan, mint a másiké, úgy hogy
idegen meg se tudja különböztetni: ez is paraszt, az is paraszt.
<span class="pagenum"><a name="Page_204" id=
"Page_204">-204-</a></span> Csak az egyiknek ilyen rózsa van
rávarrva, géppel kivarrva, a másiknak meg olyan szegfüves minta.
Ennyi a különbség az emberek közt, de azt tetszik hinni, hogyha
Barta Juliskát a Göröndi portára tennék, akkor ő nem tudna ott
éppen olyan kényes lány lenni, mint Göröndi Mártus, vagy Göröndi
Mártus, ha ő volna Barta Julisnak a helyén, nem éppen úgy járna
napszámba, mint Barta Julis? A pénz az oka mindennek, mert
Göröndiéknél sok a pénz, Bartáéknál meg nincsen semmi pénz.</p>
<p>– Igen, – sóhajtott Bella, – a pénz az oka mindennek.</p>
<p>– Édesapámnak harminc krajcárért egész nap kell dolgozni,
rongyos ruhába, izzadva, kifáradva. Egy tanárnak a fizetéseért már
csak iskolába kell járni, mint egy diáknak s folyton szép ruhába
lehet járni, még a keze se piszkolódik be soha. Egy gazdag embernek
pedig dolgozni se kell, mégis mindig gazdag s mindene van.</p>
<p>Bella komolyan nézett a kis fiú szemébe:</p>
<p>– Most valamit kérdezek magától Misike, de úgy feleljen rá,
ahogy igazán gondolja: Ha valaki nagyon szegény és örökké szenved
és csak nyomorog és megvan rá a lehetőség, hogy többet sohase
nyomorogjon és a leggazdagabb emberek közé kerüljön s mindig
bőségben legyen és a testvérein is segíthessen, a szülein is: akkor
szabad neki elmulasztani ezt az alkalmat?</p>
<p>Misike az édesanyjára gondolt s az édesapjára és a kis
testvéreire, akik most a hideg szobában a földön csuszkálnak s
maguk alá nedvesítenek és felhűlnek, s az ajtórepedésen befú a szél
s az ajtófélfa vastagon fehér a dértől s azt mondta:</p>
<p>– Nem szabad.</p>
<p>Bella lehajtotta a fejét.</p>
<p>Hosszú ideig csönd volt. Misi szeretett volna beszélni, de
elszorította a torkát a fájdalom: egyszerre eszébe jutott, hogy a
kezében volt a szerencse, a reskontó, amelyért ma neki legalább is
ezer forintot kellene kapni, az édesapjának minden vagyonát hatszáz
forintért árverezték el s most ő ezret adhatna s akkor minden jó
volna és szép lenne s egyszerre urak lennének az ő szüleiből,
testvéreiből s őbelőle <span class="pagenum"><a name="Page_205" id=
"Page_205">-205-</a></span> magából is és elfacsarodott a szíve,
hogy az a nyomorult cédula hogy tudott elveszni… Az ajka remegett s
szerette volna elmondani még ezt is Bellának, de nem merte, mert
ott volt Sanyika is, aki ugyan egy szót se szólt bele az egész
beszélgetésükbe, mert nagy szamár s nem is érti, amit eddig
beszéltek, de ezt elmondaná az iskolában, nem szólt, különben is
mindjárt öt óra s neki sietni kell az öreg úrhoz.</p>
<p>Akkor bejött nagy robajjal a vénlány, Viola, ahogy belépett,
csakúgy áradt belőle a hideg, odakint kegyetlen fagy lehet s azt
mondta:</p>
<p>– Na, ez is megvan. Kifizettem a parasztot, tíz forint előleget
adtam neki, de mennyi beszédbe került! utálatosak, hogy mi mindent
kellett lenyelni: de most aztán lesz olyan darab földünk, hogy az
egész évi koszt megterem rajta. Nem is örülsz neki?</p>
<p>Bella kiegyenesedett, aztán hátradőlt, a szeme félig lehunyódott
s csak annyit mondott:</p>
<p>– Igen?</p>
<p>– Igen, igen, örülhetsz neki.</p>
<p>Aztán hozzájuk fordult Viola:</p>
<p>– Hát hogy megy a tanulás? Mikor lesz a bizonyítványkiosztás?
Mikor adják ki a vakációt? Már itt van karácsony. Három hét mulva
ünnep, még csak két hét és vége a diligenciának.</p>
<p>Misi lehajtotta a fejét, nincs mivel dicsekedni. Igazán nem volt
benne biztos, hogy Sanyika többet tud-e, mint mikor kezdték a
tanulást.</p>
<p>– Nagyon kellene tanulni, – mondta csendesen.</p>
<p>– Bella ezután külön fog tanulni Sanyikával.</p>
<p>Bella nem pattant fel, csöndesen ülve maradt s újra csak azt
mondta:</p>
<p>– Igen.</p>
<p>– Segítsen rajta, és segítsen mindnyájunkon, amit tud, – szólt
élesen Viola s lerakta kis fekete macskaprémjét és felső
kabátját.</p>
<p>– Jó, – szólt Bella alig hallhatóan – én segíteni fogok
mindnyájatokon, amennyit tudok…</p>
<p>Misi megütődve nézett rá, a szívébe nyilallott valami, mert úgy
látta, hogy könny csillog a szemében.</p>
<p>– Jaj istenem, még ez a hét esztendő, – mondta Viola. – Ebbe
mindnyájan bele fogunk gebedni, de <span class="pagenum"><a name=
"Page_206" id="Page_206">-206-</a></span> nem baj, nem sajnálom se
magamat, se mást: csak a gyereknek legyen aztán jobb élete.</p>
<p>Misi értette már, de megdöbbent tőle: látta, hogy a kis Sanyi
valaha mint finom grófias úrfi fog élni, szegény testvéreinek
kínjaiból, verejtékéből s indulatosan, gyűlölködve gondolt rá.</p>
<p>Felállott, mert el kellett mennie az öreg úrhoz, de nem is bírta
ki, hogy még tovább itt maradjon köztük.</p>
<p>– Igaz, – mondta Viola – ez a magácskáé.</p>
<p>S két ezüst forintost tett a kezébe.</p>
<p>Misi meglepetve vette át a pénzt, nem is gondolta, hogy már egy
hónapja, hogy idejár.</p>
<p>Halkan, szemérmesen, szégyenkezve megköszönte, mint valami
alamizsnát s majdnem kezet csókolt.</p>
<p>Mikor kint volt, Bella utánament:</p>
<p>– A verset nem hagyja itt? – kérdezte igen halkan s igen
gyöngéden.</p>
<p>Misi a zsebébe nyúlt, a sötétben lángvörösre gyúlt arccal s a
már elfeledett gyűrt papirost kimarkolta, hogy odaadja: de viszont
valami másik érzés visszatartotta, nagyon rossznak érezte a verset
s félt, hogy nagyot csalódik és kineveti a leány, azért azt
mondta:</p>
<p>– Ne tessék haragudni…</p>
<p>Bella megsimogatta az arcát s ő sietve kilépett az ajtón a
holdvilágra.</p>
<p>Egész úton futott, úgy hogy a lélegzete is elállott. Csak a
kollégium táján csendesedett meg. Nagyon elintézetlennek találta az
életet, rendezetlennek, szabálytalannak, oktalannak. Nem értette,
mi hiányzik belőle, nem értette, miért van ilyen buta
összevisszaság. Hiszen utóvégre okosak az emberek, sok mindent meg
tudnak érteni, magyarázni: miért kell ilyen két szerencsétlen
családnak lenni, mint az övék és a Doroghiéké.</p>
<p>Bella nagyon közel volt most a lelkéhez, ez a jósága és
gyöngédsége, hogy a versét meg akarta ismerni, ez egészen
megrendítette: most már sajnálta, hogy nem adta oda, szégyelte,
mert ennyi jóságot még senkitől sem tapasztalt. Ha a fiúk
megtalálnák <span class="pagenum"><a name="Page_207" id=
"Page_207">-207-</a></span> a versét, biztos, hogy kinevetnék,
kicsúfolnák s Bella, egész nagyleány létére, milyen kedves volt
hozzá egész délután. Milyen kár, hogy ez a család is elvesztette az
uraságot, még jobban, mint ők, mert mi volt az ő vagyonuk ehhez
képest, egész vonatot bérelt ki egy útra a Doroghiék nagyapja, azt
biz ők nem tehették volna… Ha neki most pénze volna, annyi pénze,
hogy például egy egész véka, vagy egy szobával, akkor minden régi
birtokukat visszaváltaná s odaajándékozná nekik. De nem Violának,
hogy az tovább hárpiáskodjon, s gazdagon még jobban
követelődzhessen és parancsolhasson. Se nem az apjuknak, hogy
eligya s eltékozolja, nem is Sanyinak, aki csak verést érdemel a
haszontalansága miatt, se nem annak a kis röhincsnek, se nem a
múmia anyjuknak, hanem egyedül csak Bellának, hogy megmutathassa ki
ő: hogy uralkodhasson a többi felett, mindenki felett, hogy
legyenek szép ruhái, palotája, szolgái, s az egész világ kedvében
járjon s királynő legyen ebben a városban:… hanem a verset, azt
akkor sem fogja odaadni neki…</p>
<p>Kacagott magában, csiklandósan és boldogan.</p>
<p>Jó volna olyan sok pénz: ha volna egy arany forintja, amely
mindig visszatér, ahányszor elkölti, akkor összevásárolná Bellának
az egész város minden boltját, selymeket küldene a lakására; de az
lassan megy, jobb volna például ha itt az úton a lába előtt egy
pénztárca feküdne tele ezresekkel s azt senki sem keresné rajta,
vagy ha arannyá válna, amihez hozzányúl, de nem minden, mint Midás
királynak, csak az, amit ő arannyá akar változtatni, akkor arany
virágokkal kedveskedne, vagy ha tudná, hogy hol van elásva a régi
aranykincs, a földben, ahogy otthon a parasztok beszélik, hogy
felcsap a kékes lángja: akkor azt ő felásná, vagy ha a tündér
megjelenne s azt mondaná, hogy három kívánságod teljesül, akkor ő
kettőt kívánna, a harmadik kívánság mindig az volna, hogy: még
három kívánságom teljesüljön…</p>
<p>Csakúgy repült a fantáziája s ezer módját képzelte el a
kincsszerzésnek s minden kincset a Bella személyéhez köt s minddel
őt akarja elhalmozni fáradhatatlanul… <span class=
"pagenum"><a name="Page_208" id="Page_208">-208-</a></span></p>
<p>Az öreg úrnál kimerülten olvasta az újságokat. Egyik lapnak a
végén megdöbbenésére ott látta a kis hírt, hogy: lottóhúzás.</p>
<p>Annyira megrettent, hogy az öreg úr észrevette:</p>
<p>– No, mi a, mia?</p>
<p>– Semmi… A kislutri – számok, – mondta.</p>
<p>– No csak, kijöttek?</p>
<p>– Nem.</p>
<p>– Neem? Hinnye kánya.</p>
<p>Misi felolvasta:</p>
<p>– Budapest: 5, 95, 4, 11, 92. Wien: 12, 37, 43, 7, 88. Prága:
71, 7, 46, 83, 18. Linz: 34, 45, 76, 13, 2.</p>
<p>– Az öreg úr soká hallgatott, Misinek dobogott a szíve. A brünni
nem volt itt, isten tudja, miért.</p>
<p>– Hát osztán, mékre vót a miénk tíve? – kérdezte az öreg úr.</p>
<p>– Hát Budapest, – mondta Misi.</p>
<p>– Osztán mi gyütt ki Budapesten?</p>
<p>– 5, 95, 4, 11, 92.</p>
<p>– No ebbül egy se jaó szám… – mondta az öreg úr mérgesen, nem is
beszélt róla többet, azt mondta: – Mi van még abba az újságba?</p>
<p>Misi sietve olvasott tovább.</p>
<p>A hazugságától egész boldog lett, nevetni tudott volna, milyen
símán sikerült. Sose tudta, hogy fogja letagadni. Ha az öreg úr
nagyon kérdezősködne, akkor nem is tudná eltagadni. De ilyen könnyű
a hazugság, csak egy szó az egész. Érdemes volna annyi bajt magára
zúdítani, mikor csak ennyibe került a szabadulás?</p>
<p>Többet nem is hozta szóba az öreg úr. Mikor kijött tőle, az
udvaron nagy hideg volt, összehúzta magán a kis köpenyeget és
sietve ment haza a kollégiumba.</p>
<p>Megelégedett volt, és éhes. Amilyen átkozott rossz volt a
tegnapi nap, annál jobb volt a mai.</p>
<p>Amint a Nagytemplomhoz ki akart térni a gyalogjáróról, valaki
feltűnt neki. Először nem is gondolt senkire, hiszen nem szokta ő a
hölgyeket meglátni, de mintha valami ismeretlen erő odavonzotta
volna a szemét egy női alakra. <span class="pagenum"><a name=
"Page_209" id="Page_209">-209-</a></span></p>
<p>Nagy izzólámpa égett egy kirakat előtt s egy fiatalember, meg
egy kisasszony állottak ott s vidáman nevetgélve beszéltek. Mind a
ketten a kirakatot nézték.</p>
<p>Lábai gyökeret vertek. A fiatalember Török János volt.</p>
<p>És a leány: Bella kisasszony.</p>
<p>Ha villám csapott volna le mellette, századrésznyire sem lepte
volna meg, vagy ha a Nagytemplom levette volna veres turbánját és
előtte földig hajolva köszön, udvariasan visszaköszönne, de ez fává
gyökereztette.</p>
<p>Rémület és iszonyat fogta el s nem bírt álló helyéből
megmozdulni.</p>
<p>Azok ott állottak tőle alig öt lépésre s hallotta felcsendülni a
Bella jól ismert édes kacagását. A hangját hallotta, ahogy könnyen
és vidáman azt mondta:</p>
<p>– Hiszen jófélék maguk, ha maguknak hinni lehetne.</p>
<p>– Isten bizony, – esküdözött dörmögve a fiatalember s meghajlott
a leány felé.</p>
<p>Bella ebben a pillanatban úgy tett, mintha megmozdulna s
arrafelé indulna, ahol ő volt, de ő annyira megrémült attól, hogy
találkozzanak, hogy mint egy megijesztett kis kutya, elkezdett
iszonyúan futni s csak akkor nézett vissza, mikor már az Emlékkert
sötét kerítése alatt volt.</p>
<p>Onnan már nem látta őket s ettől még jobban fájt a szíve.</p>
<h2>X. FEJEZET</h2>
<p class="summary">amelyben szomorú és nehéz vasárnapra virrad a
kisdiák, zúgó fejjel néz a jövőbe s valami ismeretlen erő hajtja
olyan utakra, amerre különben soha el nem indult volna.</p>
<p>Már egészen megszokta, hogy éjjel felébred s nem alszik tovább,
hanem szemeit belemereszti a sötétségbe és végiggondol minden
lehetetlen dolgot.</p>
<p>Hogy ismerkedett meg Jánosúr Bellával?</p>
<p>Ez csak igazságtalan módon történt, hiszen Bella azt mondta:
hogy »sehogyse szívesen«. Még nem is tudta kiféle, miféle, már nem
volt semmi <span class="pagenum"><a name="Page_210" id=
"Page_210">-210-</a></span> kedve hozzá, hogy megismerkedjen vele s
mégis olyan vidáman és fesztelenül beszélgetnek együtt s
álldogálnak a kirakatok előtt. Szerette volna úgy gondolni, hogy
Jánosúr erőszakkal belopódzkodott Doroghyékhoz s hamissággal
rábeszélte, hogy valami gonoszságot elhiggyen… Miért volt Bella
tegnap olyan szelíd és szomorú… Holnap el kell menni Törökékhez,
megmondani a néninek, hogy Jánosúr… Ilonka kisasszonynak kell
megmondani, hogy Jánosúr valami gonoszságot akar, mert az gazember
úr…;</p>
<p>Félálomban, félimetten egész tisztán hallja a saját hangját,
ahogy beárulja Jánosurat s a néni kétségbeesik, Ilonka kisasszony
magából kikelve sír s a bácsi kiveszi a csibukot a szájából,
felhúzza szürke, vastag szemöldökeit magasra s azt mondja:
»Megtiltom neked, hogy ártatlan leányokat veszélybe sodorj!«</p>
<p>Arra egy pillanatig sem gondol, mi lehet az a veszély, amibe
beleviszi Bellácskát, de a szíve fáj a szomorúságtól, tegnap olyan
szelíd és fájdalmas volt a kisasszony, hogy sírni kezd: érzi,
valami rettenetes, valami elképzelhetetlen fenyegeti, amitől fél,
még ő maga sem tudja, de már fél…</p>
<p>Alig várja a reggelt, hogy megvirradjon, fel lehessen öltözni,
mehessen, s fel van háborodva mindenki ellen, saját maga ellen,
Viola ellen, Sanyika ellen, az apjuk ellen, az anyjuk ellen, a
röhincs ellen, a szobafőnök ellen, aki itt nyugodtan alszik, a fiúk
ellen, a kollégium ellen, a tanárok ellen.</p>
<p>Törökék ellen, a hideg ellen, s a magas kerítések ellen, a sors
ellen, hogy őneki még most is ilyen kicsinek s gyengének kell
lennie, ha ő olyan erős volna, mint Sámson, akkor megfogná ezt a
Török Jánost, ezt a borbélylegényes kinyalt ficsúrt s úgy
odamázolná a palánkokhoz, az orrával dörzsölné le a kerítés
deszkájáról a krétafelírásokat, hogy: »Nátha van eladó«!</p>
<p>Ezen nevetni kezd, kuncogva magában, kielégülve, de nem mer
megmoccanni, mert valaki még fel talál ébredni. Ha most neki tündér
hatalma volna, hogy a falakon át tudna repülni, akkor most azonnal
elrepülne a kollégiumból (de így paplanostul, <span class=
"pagenum"><a name="Page_211" id="Page_211">-211-</a></span> mert
odakint rettenetes hideg lehet, szinte érzi, ahogy az ablakokon át
beszivárog a fagy láthatatlan lehellete), szóval látja, ahogy
átsuhan a coetusokon, s az ágyakban feküsznek a fiúk, aki lerúgta a
takaróját, azt ő betakarná, aztán érzi, hogy átrepül a hátsó falon,
a konviktus tetőzete fölött, át a hátsó udvar fölött, a kis csöndes
cívisházak cseréptetei alatta maradnak el, míg csak meg nem találja
a Doroghyék házát, s ott besuhan a sötét szobába… megborzong s
nevetve didereg a gyögyörűségtől (de azt úgy kellene, hogy
fényesség legyen körülötte, de csak oly világosság, hogy csak ő
lásson, s őt senki se lássa), s akkor látná, hogy szegény bánatos,
szomorú Bella fekszik az ágyában, és talán sír… S erre mindjárt
könny buggyan ki az ő szeméből is. Azzal elmúlik az egész ábránd s
megint újra eszméletre ébredve újra kezdi a fantáziálást, jó volna
ott teremni a Jánosúr szobájában s ököllel beleverni az arcába, az
orrát verné, hogy vastagra dagadjon, akkor nem menne holnap, s míg
el nem múlik, Bellának feléje se… De ennek úgy kell történni, hogy
ne ébredjen fel, mert nagyon erős, csak érezze a verést és tudja,
hogy ki veri őt, s hogy mindig féljen, ha csak eszébe jut is Misi,
a Nyilas Mihály neve, úgy hogy ne merjen többet a leány után menni
s őt elbolondítani… Hej, hogy tudná sarokkal taposni, a hasára
felállani s rajta táncolni s azt kiáltani: kell neked leány? te
gazember!</p>
<p>Megrúgta a vaságy pálcáját, úgy hogy megfájult tőle a lába, de
még nagyobb baj, hogy megreccsent az egész ágy s fel talál ébredni
valaki.</p>
<p>Aztán megint az arany jut eszébe: de jó volna, istenem, hirtelen
jól meggazdagodni. S kitalálja, hogy például, ha ő akarná, akkor
minden embernek, akit lát, a zsebéből a pénz átmenne az ő
zsebébe.</p>
<p>Vagy a postán, a sok pénz, ha ő kint áll a rácson, felrepülnének
a bankók, mint a pillangók s beszállanának az ő kebelébe. Vagy az ő
kívánságára az angol bank pincéjéből az arany mind ide folyna egy
kísértetes csövön az ő krumplisvermükbe otthon, ahol marékkal
szórta ki a békát. Istenem… ha annyi pénze volna… adna mindenkinek…
Akkor elszégyelli magát, hogy ez mégis tolvajság, mert <span class=
"pagenum"><a name="Page_212" id="Page_212">-212-</a></span>
valakitől elvenni, az tolvajság, és a postamesternek meg kellene
fizetni és… De úgy lehetne, hogy az olyan aranyokon volna hatalma,
ami senkié, az elveszett pénz gurulna őhozzá; ami úgyis elvész,
volna egy szél, ami éppen őhozzá sodorná, csak fel kellene venni,
vagy volna egy mágnes, odahúzná hozzá… vagy a földben még
kibányászatlan arany lenne az övé s az ő parancsára mind körmöci
aranyakká verve volna egy barlangban elhelyezve s az ő szavára:
<i>Szézám nyílj ki</i> – kinyílna és akkor ő táskával hordaná ki
onnan az aranyat, vagy pedig itt a kollégiumban volna egy szoba,
amelyiknek a padlója alatt volna a kincseskamra s ő egy
dobbantással fel tudná nyitni, de úgy hogy csak ő látná addig, amíg
nem akarja, hogy más is lássa: akkor a kollégiumnak adna százezer
aranyat stipendiumra, hogy minden diák ingyen tandíjas legyen,
ingyen könyvet kapjon, de csak a parasztgyerekek, és ingyen
tápintézet is persze, hogy kedvük legyen tanulni, mert a cívisek a
gyerekeiket nem akarják kollégiumba adni, ha ott vannak is, egy-két
év mulva hazaviszik… S otthon, a szülőfaluját, a szép kis
diófaligetes falut, a legszebb falucskát az egész világon, ott
mindenkinek annyi pénzt adna, amennyi csak kell neki, s a Tiszát is
töltéssel építtetné körül, mert a Tisza minden évben közelebb van a
faluhoz s a temetőt már félig el is vitte, az édesapja szavára
emlékszik, hogy: így vitte el az ő gyerekkorában a régi temetőt, s
mikor ők gyerekek voltak, már t. i. az édesapja, s kint csikót
őriztek a Tiszaparton, egyszer találtak a partban egy sírt s abban
cserépfazekakat s mikor egyik beledugta az öklét, koromfekete lett
az egész keze, úgy nevettek rajta s most látta az édesapját, ahogy
édesen elmosolyodott, ott ülve, ahogy szokott a forróra befűtött
szobában az ágyon. Ott szokott mesélni szegény, mikor jó kedve
volt, ha hazajött valahonnan s egy kicsit ittak, vagy vasárnap
reggel, mikor nem volt munka; ott maradt az ágyban s ők, gyerekek
mindnyájan felmásztak rá s a hátán és a kinyújtott karján
táncoltak. Érezte az édesapja karjának kőkeménységét: egyszer az
édesanyja azt mondta: »apátoknál nincs szebb ember a világon, mikor
fiatal volt, olyan volt a teste, mint az üveg s <span class=
"pagenum"><a name="Page_213" id="Page_213">-213-</a></span> fehér,
mint a márványkő« s istenem, be jó volt ott hemperegni mellette,
bebujni a lába mellé a melegbe s egyre közelebb lenni hozzá… és ő
mint egy nagy komondor a kölkeit, úgy rázta le magáról néha, s
feljebb ült és az arca ragyogott, ahogy mesélt a Tiszalaposról, a
Papréttyéről, az éccakai legeltetésekről, mikor virtuskodásból
valamelyik nagygazdának minden éccaka lelegeltették valamelyik
darab vetését, hiába őrködött villával, fejszével, egész éjszaka,
hol egyik földjét őrizte, hol a másikat, míg itt volt, ott etették
le, mikor ott volt, itt hajtottak bele a búzájába… És mikor
mesélte, hogy hogy lopták a sót a tutajról s jöttek a fináncok és
egy gazda mind a kútjába hányta, pedig a legnagyobb gazda volt a
faluba, egész évben nem lehetett inni a kútból, mert elolvadt a sok
só; aztán hallja az apja kedves, egészséges hangját, hogy: »hő, hát
mikor Szegedre vittem a sok almát! lábbón! hű atyaisten, de sok
alma vót! Eladtuk, hoztam anyádnak három ruhára valót, meg egy
kosár pénzt, úgy öntöttem az ölébe… hej teremtő isten, de sokat is
csináltam életembe… mit tudják ezek a boglyasok, amékek az orrukat
se merik kidugni a faluból…« Óh szegény édesapám, hát még mikor
jött haza s elmondta a virtust, hogy itt vagy ott ezzel-azzal
összeakadt, mert azt hitték, ilyen kis emberrel el lehet bánni:
olyan pofonokat kaptak a nagy mahoda élhetetlenek, hogy repültek.
»Az igaz, szokta mondani az édesanyjuk, apátoknak rettenetes keze
van, olyan, mint a vas«. És nevetett, nevetett rá nagyot az
édesapa…</p>
<p>Édes, meleg boldogság öntötte el vékony, sovány, gyenge kis
tagjait ezekre az álomemlékekre, beljebb bujt a saját paplanába s
annak egy meleg csücskét az arcához szorította s erőltette magát,
hogy az édesapja drágaságos jó meleg testét öleli s elszunnyadt
végre, mindenről, rosszról, bajról megfeledetten.</p>
<p>Reggel arra ébredt, hogy a diákok nagy mosdásokat csaptak.
Vasárnap reggel lábmosás is volt. Először sorra mosdottak, arcot,
mellet, nyakat, aztán sorra járt a lábmosáshoz a cseréplavór. Tele
volt vízzel az egész szoba, s őrajta csodálkoztak, hogy annyi
zsinyegésre fel se ébredt. Nevettek, hogy ő <span class=
"pagenum"><a name="Page_214" id="Page_214">-214-</a></span> csak
akkor mosdott, mikor már mindenki más megmosta a lábát is a
tálban.</p>
<p>El is mentek hazulról, mire ő készen lett.</p>
<p>Harangoztak s az oratóriumba kellett menni, templomba,
istentiszteletre.</p>
<p>Mikor öltözött, a kotró port vert a szemébe és sürgette, hogy
menjen már a csudába, ne legyen itt láb alatt.</p>
<p>– Hagyjál békén, – mondta vissza durván. – Akkor megyek, ha
készen leszek.</p>
<p>– De neked is megyek evvel a seprűvel.</p>
<p>– Na lássuk, na lássuk!</p>
<p>Sose volt ilyen támadó, a másik nem is ismert rá s odadobta a
seprűt.</p>
<p>– Ha nem hagysz takarítani, akkor seperj ki magad. Nem fogok itt
ácsorogni s mindenkire várni!</p>
<p>– Jól van!</p>
<p>Ezzel a kotró le is csapta a törött, nyúzott cirokseprűt,
felcsapta a kalapját s elment.</p>
<p>Annál jobb, legalább maga maradt a szobában.</p>
<p>Most aztán lassan és kényelmesen öltözött.</p>
<p>Mennyire szeretett volna ma szép lenni. Úgy röstelte kopott kis
barna ruháját, ezeket az utálatos nadrágszárakat, se nem hosszú, se
nem rövid. Ha neki olyan elegáns nadrágja volna, mint Orczynak,
térdig érő, s térdnél gombos. Vagy még jobban szeretett volna
hosszú nadrágot, amilyen Pálfinak van, egészen hosszú nadrág, mint
a felnőtteknek, ezt még Orczy is irígyelte, egyszer panaszkodott is
neki, hogy kérte a szüleit, hogy engedjék meg, hogy ő már hosszú
nadrágba járjon s azt mondták, csak majd ötödikbe. Akkor ő még nem
értette az ilyet azt is mesélte egyszer az őszön Orczy, hogy Gyéres
tanárral ment az utcán s egy kirakatban felöltők s férfiruhák
voltak s megállottak a kirakat előtt s egy szép vadgalambszürke
tavaszi felöltőt nézett Gyéres tanár úr s azt mondta:</p>
<p>– Felférne már egy új überciher.</p>
<p>És Orczy azt mondta hozzá, hogy bizony a kurta barna gigerlis
übercihere már kopott, – ő ezt sem értette: ő olyan elegánsnak
látta Gyéres tanár urat, hogy utálatos volt miatta neki. S akkor
mondja Orczy: azt mondja Gyéres: <span class="pagenum"><a name=
"Page_215" id="Page_215">-215-</a></span></p>
<p>– No sebaj, úri ember überciherje, nem is szabad, hogy új
legyen.</p>
<p>Ezek a megjegyzések a fülében maradtak, mint ismeretlen dolgok,
de sosem értette, hogy lehet valakinek fontos a ruha. Az ő apja, ha
egy foltos nadrágot vett is fel, egy tofla csizmával, akkor is a
legtakarosabb ember volt az egész faluban, olyan helyesen állott
meg, oly bátran, keményen, nyílt és tiszta arccal, hogy azok a
nagy, sötét, csontos, sovány fekete parasztok, ha felvették a turi
vásárt, akkor is csak sült parasztok maradtak mellette.</p>
<p>De most szeretett volna új ruhát, új cipőt, mert ez már
kifeslett és csámpás: egyszer mondta az édesapja, mikor gyalog
mentek Szerencsre:</p>
<p>– Hogy jársz te, mindjárt letöröm a bokádat, hát egyik lábad a
másikhoz vered, te csámpás.</p>
<p>Azóta úgy igyekezett szépen s jól járni s mindenkinek figyelte a
lépését, hogy is kell lépni.</p>
<p>Csak zsebórája volna, ha itt ketyegne baloldalt, jaj de
szeretné, de láncot nem, hogy lássák és fityegjen, mint Lisznyay
úrnak: ő úgy viselné az órát, mint Nagyúr, lánc nélkül s minden
percben megnézné.</p>
<p>Egy szóval nagy ember szeretne lenni: únja már ezt a hosszú
gyerekeskedést, aminek, úgy látszik, sohasem lesz vége. Igaza van a
második öccsének, aki a nyáron folyton kérdezte, hogy: Édesanyám,
hány éves vagyok én? – Hétéves vagy, fiam, mondták neki vagy egy
hétig, míg kifakadt: Hát én már mindig csak hétéves leszek?… Ő is
únja már, hogy mindig csak kisdiák, kisdiák s körülötte ezek a
szamár gyerekek úgy bele tudnak nyugodni, hogy ők algimnázisták s
ahhoz valóan viselik magukat, tudják, mikor lesznek harmadikosok,
negyedikesek, ötödikesek, nyolcadikosok: ő kész ember szeretne
lenni, és nem iskolába járni, ő már tudni szeretne mindent s érteni
és végezni valamit, de nem latin sintaxisra, meg geometriai
példákra gondolni… hogy tudnak ezek kacagni, felhallatszik az
udvarról a gyerekzsibongás, milyen vidámak és nevetősek, csakúgy
csillog az arcuk, csupa öröm az egész élet, mindenen mulatnak, s
örülnek, ha vasárnap van s <span class="pagenum"><a name="Page_216"
id="Page_216">-216-</a></span> pihennek és mulatnak, még a templom
is olyan rendes dolog nekik…</p>
<p>Mikor végre fel volt öltözve ugyanazokba a roncsos ruhákba,
amikbe tegnap, csak a fehérneműje volt tiszta s kikefélködött,
akkor már sajnálta, hogy a takarítást olyan könnyelműen magára
vállalta, a többiek már mind lent vannak az osztályokban s
osztályonként fognak felmenni az oratóriumba: ő majd egyedül megy
oda s igyekszik beosonni az osztály közé s még külön meg kell kérni
a felírót, hogy húzza ki a hiányzók közül.</p>
<p>Mikor bent volt az iskola templomában, nagyon jól érezte magát,
az oratóriumnak a nevét is szerette, olyan imádságosan hangzott
neki: »oratórium…« s a rendkívüli magas terem, a magas fapadokkal,
amelyekben minden önérzete mellett is elveszett, mint egy keztyű s
eszébe jutott, hogy ebben a teremben kiáltották ki 48-ban a
függetlenséget s ott ült fent Kossuth Lajos és onnan szónokolt
bűvös hangon: ha ő azt a szónoklatot hallotta volna…</p>
<p>Most a vallástanár prédikált. Előbb a kórus énekelt s ez is oly
különös és titkos hatású volt, mintha nem emberi hangok lettek
volna ott fenn az emelvényen, a karban, ahogy négy szólamra
énekeltek s csakúgy dobták ki a hangot, mintha valami távoli
trombitaszó volna, de a vallástanár éppen úgy beszélt, mint órán,
épp olyan csendes és szelíd volt, csak sokkal lassabban mondta a
hangokat s mintha nem a száján eresztette volna ki, hanem az orrán
öblögette volna: egy félhanggal mindent feljebb, mint rendesen
beszél valaki.</p>
<p>Templom után még egy pillantást vetett a Hatvani professzor
sírkövére, emellett sohase tudott elmenni, hogy betűzni ne próbálja
a nevét s mindig igyekezett felidézni annak a bűvös tündéri erejét,
amellyel el tudta varázsolni a négy szalmacsutakot négy kövér
disznóvá, s mikor a paraszt megvette a debreceni piacon s
hazahajtotta Sámsonba, akkor otthon a portája udvarán négy
szalmacsutakká változott… S mikor a debreceni főbíró utólérte
négylovas hintóval s azt mondta neki: No professzor uram üjjék fel,
ő azt felelte rá, hogy nem lehet, sietek; avval a botjával a porba
hintót rajzolt hat <span class="pagenum"><a name="Page_217" id=
"Page_217">-217-</a></span> lóval, beleült s egy pillanat mulva
elrobogott a főbíró mellett, szemével látta s megismerte a parádés
kocsiban s csakugyan mikor beért Debrecenbe, akkor a professzor már
kikönyökölt az ablakon s csibukozott.</p>
<p>Megcirógatta a kemény össze-vissza töredezett s ragasztott
sírkövet, mintha a híres professzor palástját érintené s aztán
ugrálva ment le a hátsó lépcsőn a szétbomlott, rendekben nem
csoportosuló diákság közt.</p>
<p>Úgy gondolta, hogy még ebéd előtt elmegy Törökékhez, de már
féltizenkettő volt s mindjárt ebéd s nem is illik ebéd előtt
valakihez elmenni, kivált, hogy a mult vasárnap volt ott s mindjárt
kitalálnák, hogy valami baj van.</p>
<p>De mikor ebéd után rögtön sietve ment a Kistanács-utca felé,
akkor is meglassította a lépést, ahogy a leányiskolához közeledett,
mert félt, hogy csudálkozni fognak, hogy ilyen hamar már megint itt
van, mikor pedig hónapokig se ment azelőtt… Négy órakor már
Orczyéknál kell lenni, elhatározta, hogy épp olyan okos lesz, mint
Orczy, aki tegnap délelőtt mindenkivel beszélt… ha ő olyan ügyes
tudna lenni, mint Orczy…</p>
<p>Míg lassan csámborgott s balkezével a kerítések deszkáit
meg-megérintette, egy vastag, de puha kéz nehezedett a vállára:</p>
<p>– Ni kisdiák, kisnevelő, hogy s mint?</p>
<p>Ijedten nézett fel a magasba: Szikszay bácsi volt.</p>
<p>Persze, megy megint, mint minden vasárnap. Török bácsihoz
ment.</p>
<p>Szótlanul mentek egymás mellett, csak az tűnt fel neki, hogy
most nincs senki Szikszay bácsival, se Szikszay néni, sem egyik
gyereke se. A bácsi nem szólt hozzá egy szót se tovább,
hátrafeszítette vastag derekát s halkan dúdolt:</p>
<div class="poem">
<div class="stanza"><span class="i0">Kis kutya, nagy kutya… Ne
ugass hiába…<br /></span> <span class="i0">Van nekem
szeretőm…<br /></span></div>
</div>
<p>Ijedten nézett rá: ez is azt dalolja, amit a Doroghy Sanyi apja,
az a nagy Rinaldo Rinaldini… mert éppen olyan a szakállával,
bundájával… Milyen <span class="pagenum"><a name="Page_218" id=
"Page_218">-218-</a></span> más ez az óriási, puha, pohos vörösorrú
Szikszay bácsi, a debreceni módra pedert hosszú hegyes
bajuszával…</p>
<p>Szikszay bácsi hol dalolt, hol fütyölt, de egész hangosan,
hogy:</p>
<div class="poem">
<div class="stanza"><span class="i0">Téglás híres város… trallala
határos…<br /></span> <span class="i0">Ott lakik a
babám…<br /></span></div>
</div>
<p>És újra fütty… A bácsi mindig szokott dúdolgatni az utcán, de
most olyan erősen dalolt s különösen olyan hangosan fütyölt, hogy ő
nem mert rápillantani, hogy a bácsi észre ne vegye, hogy ez milyen
feltűnő…</p>
<p>Igy értek a kapuhoz.</p>
<p>Elől ment be Szikszay bácsi, utána kullogott ő, mint egy kis
kutya s egyáltalán nem látszott meg rajta, mikor az ajtót betette,
hogy most itt valami bosszúálló s rendcsináló férfiú jelent meg a
színen.</p>
<p>Nem sietett nagyon a bácsi után, inkább hátra ment egy kicsit az
udvarba, s hátulról jött fel néhány perc mulva a folyosón végig,
nagyon beijedt a bátorságtól és sokért nem adta volna, hogyha most
egyáltalán nem volna itt… Míg megállt az ajtónál, gondolt is arra,
hogy legjobb volna megpattanni, de hiszen Szikszay bácsi azóta
mondta, hogy ő itt van és várják és ha megszökik, mit gondolnak,
így aztán bátorságot vett magának s bement.</p>
<p>A konyhában, szokás ellenére, senki sem volt. De a szobaajtó
nyitva volt és odabent nagy beszélgetés volt, nem is beszélgetés,
hanem sírás.</p>
<p>A vér is meghűlt benne, Szikszay bácsi sírt.</p>
<p>Hogy? ez a bácsi, aki mindig tele volt jókedvvel és dallal s az
imént is az utcán úgy dúdolt, hogy zengett tőle a város…</p>
<p>Felcsukló zokogások közt hallott néhány szót s a néni mondta
utána:</p>
<p>– De Lajos, Lajos, az istenért, nincs lelked, ilyet még ki is
mondani!</p>
<p>És a néni is sírt s Ilonka kisasszony is sírt…</p>
<p>– Nem, – kiáltotta Szikszay bácsi, – nekem más választásom
nincs… ezt elviselni nem lehet: inkább százszor a halál, mint ilyen
megaláztatás!…</p>
<p>– Lajos bácsi, – kiáltotta Ilonka kisasszony is – meg kell kérni
azt a gazembert! <span class="pagenum"><a name="Page_219" id=
"Page_219">-219-</a></span></p>
<p>– Soha! – üvöltötte Szikszay bácsi. – Soha!… s egyre dalolóbban
ismételte: Soha… Inkább százszor a halál…</p>
<p>Most beleszólt Török bácsi is a maga megszáradt kis hangján, de
érezni lehetett jobban a belső meghatottságot, mint a többiek
jajgató szaván:</p>
<p>– Kérésről szó sincs… Nincs is értelme… De azért ennyire
kétségbeesni nem szabad… nincs is értelme…</p>
<p>– De ki vagyok én? Szikszay Lajos! – kiáltotta mennydörgő hangon
Szikszay bácsi, s a mellére ütött, hogy csakúgy kongott bele, –
hogy énvelem így merjenek elbánni!… Azért küzdöttem, dolgoztam
huszonöt esztendeje a nyomorult város szolgálatában, hogy velem így
merjenek…</p>
<p>Aztán elmondta a dolgot s csakúgy ömlött belőle a szó: a
polgármester az ő nagy ellensége, aki már régen harcolt vele, hogy
kitúrja az állásából, de a régi főispánnál nem tudott elérni
semmit, mert az tudja, ki volt Szikszay Lajos!… Hanem ennél az új
főispánnál, ennél a taknyosnál sikerült a vén gazembernek
befeketíteni… s most megkapta a fegyelmit, a felfüggesztést, az
elcsapatást: tegnap a pénztárt revidiálták s százhetvenkilenc
forint miatt…</p>
<p>– Elszámolási hiba, vagy a gazok, ők csináltak bele valamit…
Százhetvenkilenc forint miatt huszonkét esztendő minden érdemét
elseperték…</p>
<p>– És mért, kérdem tőled Török Pál?… Azért, mert ebben az
országban becsületnek, önérzetnek helye nincs: itt csak talpnyaló
szolgákra van szükség, akik felfelé önérzet nélkül hízelkednek,
lefelé kímélet nélkül árverezik el a szegényeknek az utolsó
párnáját is… Mért van mindez Török Pál?… azért, mert én nem vagyok
debreceni születés: tehát én nem tudok belehelyezkedni azoknak a
felfogásába, akik Basahalmán innen látták meg ezt a tolvaj
napvilágot… D. V.: én nem vagyok Debrecen Városi… D. V. én nekem
nem az a hitvallásom, ami a Debreczeni Vasfejűeknek… D. V. az én
miatyánkom nem az, amit ez a D. V. jelent, ami rá van ütve minden
marha tomporára, minden csikóra, disznóra, minden karszékre és
könyv sarkára… Én nem tudtam megtanulni huszonöt év alatt sem a
Debreceni Vallást, <span class="pagenum"><a name="Page_220" id=
"Page_220">-220-</a></span> hogy D. V… Nem én, Török Pál: mert
mindenki tudja, mit jelent az a D. V.: <i>Dugdel: Viddel</i>…
Mindenki tudja, mindenki gyakorolja, csak Szikszay Lajos nem: ezért
kapott Szikszay fegyelmit.</p>
<p>Csönd volt egy darabig, aztán Szikszay bácsi dallamos hangján,
szónokolva s keseregve dúdolta tovább:</p>
<p>– Én komolyan vettem a számvevői állást: hányszor koppantottam
rá a polgármester úr körmire, hogy hol vannak a makkoltatott
sertések, és bizonyos városi pénzek? Nagyerdei széna, meg a
hortobágyi elhullott jószágok bőre?… Én tudom csak, mit akartak
csinálni a gázgyár ötvenéves szerződésével: száz évre akarták
megkötni, hogy az unokáik unokái is nyögjék Debrecenben; maga a
bajor társaság szemérmesebb volt, csak kilencvenkilenc évre kérte…
Ötven is elég lesz, mondta Szikszay Lajos; megmondhatja Pósalaky,
mit csinált abban az időben Szikszay!… Ha tudnák az emberek, még
harminchat évig mindennap áldaniok kellene a nevemet; és uramisten,
most ki vagyok dobva, hat gyermekemmel semmitlenül, állásból
elmozdítva, egy falat kenyér nélkül, megbecstelenítve, koldusbotra
juttatva, nevemtől megfosztva: százhetvenkilenc forint miatt…</p>
<p>Leborult az asztalra s úgy zokogott, hogy az asztal zörgött
bele.</p>
<p>– De hát ez lehetetlen, Lajos, ez lehetetlen, kedves jó Lajosom!
– kiáltotta a néni.</p>
<p>– Lehetetlen!… Vót pofája annak a gazembernek, hogy azt vágta a
szemembe, hogy ha nem ő volna a polgármester, most engem tömlöcbe
csuknának, vizsgálati fogságba, mindaddig, amíg ki nem derül,
minden igazság!</p>
<p>– Csukasson le uram, – mondtam neki – csukasson le, de olyan
tömlöcbe, ahol vizsgálat nélkül szúrják szíven az embert!…
Hallatlan! velencei dózsénak képzeli magát a debreceni
polgármester! Hát akkor legyen neki hozzá ólomkamarája is!</p>
<p>Igy feldúlni egy életet, így dúlni fel, így törni ketté, derékon
bepiszkítani, magvát is megtörni! Hogy fogja az én fiam a sikkasztó
nevet letörülni ebben az országban, ebben a Disznó Városban, hol
<span class="pagenum"><a name="Page_221" id=
"Page_221">-221-</a></span> azt a sok tolvajságot, amit elkövettek
a városon, amiről mindenki tud, mind rám fogják kenni s a cívisek
az utcán bot végivel fognak utánam mutatni, hogy: ott megy a Város
tolvaja…</p>
<p>Két ököllel verte az asztalt, hol egyikkel, hol másikkal,
nagyot, puhát ütött rá, aztán hirtelen a csöndben rákezdte:</p>
<div class="poem">
<div class="stanza"><span class="i0">Kiskutya nagykutya… ne ugass
hiába…<br /></span> <span class="i0">Van nekem
szeretőm…<br /></span></div>
</div>
<p>És rendesen végigfütyölte a nótát…</p>
<p>De ez a fütty olyan kísérteties volt, mintha a meggyilkolt ember
utolsó sikoltása lett volna.</p>
<p>Misi kitágult szemmel, iszonyodva hallgatta a felnőtt embereknek
ezt a borzasztó katasztrófáját.</p>
<p>– Itt más hátra nincs, mint vagy felakasztom magam, vagy
felhasítom magam, de itt kiút nincs.</p>
<p>– Lajos! – kiáltott egyszerre sikoltva a néni is, Ilonka
kisasszony is.</p>
<p>Akkor Török bácsi szólalt meg:</p>
<p>– Ne rémüldözzetek, ő ezt nem fogja megtenni! Nem teszi meg,
mert először is hat gyereke van, neveletlen apró gyerekek, akik őrá
néznek… mert ő könnyen megszabadulna, igen: legjobb meghalni… nincs
annál jobb, a halottnak nincs baja… De ő ezt nem teszi meg, mért,
azért, mert ő egészséges ember, egészséges lelke van, tele van
vérrel és erővel és becsületes munkaképességgel… Ő kibírja, hogy az
igazság ideje eljöjjön, ha még százszor olyan nyomorban is, mint
amilyen fenyegeti, ha csupa száraz kenyéren is, ha favágással is: ő
kibírja, mert benne elpusztíthatatlan életerő van… Én más: én nem
bírnám ki… én nem… Ha énrám szakadna valami ilyen baj, én igen…
bennem már nincs erő, hogy elviseljek egy hasonló
szerencsétlenséget… én már nem bírok harcolni, én már nem bírok
verekedni…</p>
<p>Elfojtotta a hangját a könny…</p>
<p>Csönd volt soká. Aztán fulladtan folytatta:</p>
<p>– Nézd csak, én még ezekkel se bírok már küzködni… Jól tudod,
ezt a mi rossz fiunkat én elég sokáig nem bírtam elviselni. Már úgy
tizenhat éves kora óta megutáltam s egészen eddig az esztendeig
<span class="pagenum"><a name="Page_222" id=
"Page_222">-222-</a></span> nem szóltam hozzá, nem törődtem vele.
Most végre megemberelte magát, állást vállalt, rendesen, már úgy
ahogy végzi a dolgát, sokat nem kívánok tőle, majd lassan az idő
meghozza, megkomolyodik, megházasodik, a felesége majd csak rendbe
szedi, de elgondoltam, hogy mégis öreg ember vagyok: mért vigyek
sírba haragot, akármilyen rossz is, mert haszontalan, könnyelmű
kölyök ma is… És most a feleségem kezdi… ez nem tudja szívlelni…
Itt tíz éven át harcolt velem s ellenem: és most ő nem veszi fel…
Én ezt a kis harcot sem bírom…</p>
<p>Szikszay bácsi elkezdte fütyölni, hogy:</p>
<div class="poem">
<div class="stanza"><span class="i0">Téglás híres
város…<br /></span></div>
</div>
<p>Akkor azt mondta:</p>
<p>– Nézze, kedves Juliskám, olyan nagy bajok vannak most a
világban, hogy béküljenek össze a családok…</p>
<p>– Istenem, egy anyát kell békíteni gyermekével, – mondta sírva a
néni, – de én nem tudom tűrni, mióta ilyen közel van, hogy… <i>nem
tiszta</i>… Az én gyermekem: hát honnan örökölte? se az uram, se
én… és ez olyan piszkos…</p>
<p>– Inkább nagyon is keni-feni magát, – morogta Szikszay
bácsi.</p>
<p>– A szíve nem tiszta… valamit, mindig valamit takar.</p>
<p>– Kiküldetése van, oda utazik, – szólt az apa.</p>
<p>– Csak higgye apa, apámmal mindent elhitet.</p>
<p>Misi nem bírt tovább itt maradni, minden pillanatban iszonyúan
félt, hogy rajtakapják a hallgatódzáson: már régen meg kellett
volna mutatnia magát.</p>
<p>De most már egyáltalán nem is bírt nyugton maradni, hogyha
Jánosúr elutazik. Ez a szó úgy csapott rá, mintha puskapor vetette
volna ki.</p>
<p>Lábujjhegyen az ajtóhoz lopódzott, kinyitotta s kilopakodott
rajta.</p>
<p>Szerencsésen be is zárta maga után az ajtót s akkor futva, mint
a tolvaj, ki az udvarból.</p>
<p>Azonban alig tett néhány lépést az utcán, legnagyobb
megdöbbenésére Jánosúr jött szembe vele. Szívesen lett volna
láthatatlanná, s egész elfeledkezett a mult éjszakai viharos
képzelődéseiről, mikor <span class="pagenum"><a name="Page_223" id=
"Page_223">-223-</a></span> néminemű pofonok is jártak az eszében,
melyekkel Jánosurat felruházni kész lett volna, megfelelő testi erő
varázsszerű elnyerése esetén. Jobbnak látta azonban egyelőre gyáván
s úgynevezett tisztességesen kalapot emelni s köszönni, hogy:</p>
<p>– Jónapot kívánok.</p>
<p>– Hopp, öcskös, – szólt Jánosúr szokott lármás hetykeségével –
gyere csak ipse, fogd meg a táskám, míg bemegyek az öregekhez
köszönni.</p>
<p>Ezzel a kezébe nyomott egy kis kurta fekete táskát.</p>
<p>Nem volt nehéz az a táska, de Misire annyira megalázó volt, hogy
csaknem a földre ejtette.</p>
<p>– De vigyázz rá, azt a bürkit!… El ne lopják tülled: <i>pénz van
benne!</i>…</p>
<p>Ezzel tovább ment a kapu felé. Aztán még egyszer
visszafordult:</p>
<p>– Utazom Géza bátyádhoz, addig gondold ki, hogy mit izensz
neki!</p>
<p>Misi sóbálvánnyá válva maradt ott az utcán és szórakozottan
falnak támaszkodva, bámult a porba.</p>
<p>Szédelgett; az utca elég széles volt hozzá, hogy akár el is
szédülhessen tőle, olyan széles volt, hogy régebben, mikor itt
lakott, esténként csodálkozva látta, hogy mikor jött a csorda
hazafelé, egész szélességében úgy elterült az út közepén a
töméntelen marha, mint kint a pusztán. Két csordás terelte nagy
karikásokkal; amott szemben van egy bolt, a csordás mindig annak a
boltnak az ajtajába állott s réztrombitáját nekiszegezte az ő
ablakuknak s hajnalban rázendített a gyülekezőre. A bácsi egyszer
kinyitotta az ablakot s azt mondja a legénynek: »Gyere csak ide,
fiam«. Odahíjta s egy pohár snapszot adott neki. »És azért van,
mondta, mert olyan szépen trombitálsz. A katonaságnál tanultad?«
Igen, felelte a csordás. »Na csak mindig fujjad, mindig kapsz egy
pohárral.« Másnap reggel már aztán igazán nem lehetett aludni, úgy
szólt a trombita, még Árpád paizsra emeltetése is táncolt tőle a
falon. A bácsi álmosan, dagadt szemmel, egy ingben, mezítláb újra
kihajolt az ablakon s újra adott neki egy pohár pálinkát. Harmadnap
reggel ismét. Ő nem győzött eleget csodálkozni <span class=
"pagenum"><a name="Page_224" id="Page_224">-224-</a></span> a bácsi
nagylelkűségén, hiszen azelőtt eleget panaszkodott e miatt a
trombitás miatt. De negyednap a bácsi nem adott semmit, ötödnap
sem. És a hatodik napon nem szólt a trombita, hanem a bejáró
asszony meghozta a hírt, hogy haragszik a csordás, aszonta, hogy
többet a vén kupciher nem hajja ingyen az ő trombitálását… Lement a
Parragh-malomhoz s ott fujta ezentúl, jó messze, úgy hogy ide még
annyi nesze se hallatszott, ami a hajnali álmot megérintse.</p>
<p>Tavaly egész télen mulattak ezen s most egyszerre, kínjában
felújult benne az emlék s mosoly támadt az arcán.</p>
<p>Már olyan régen nem nevetett, hogy az arca megérezte a gyűrődést
s újra elfanyalodott tőle.</p>
<p>Vajjon micsoda pénz van ebben a táskában, honnan van ennyi pénze
ennek a lumpnak – gondolta aztán magában s égette a kezét, mintha
lopott pénz volna. És miért bízta rá, miért nem vitte be magával és
még hogy megfenyegette Géza bátyámmal, nagyon szomorúnak találta,
hogy ő ilyen haszontalan kis fiú, ha most ő bika volna, nagy,
fekete, kormos nyakú bika, amilyen otthon a falu utcáján szokott
sétálni s mindenki befut előle a házba, gyerek a világért se marad
kint, de nagy ember sem, s a szarván gyerekököl-nagyságú gomb van…
de jól felöklelné, mikor kijön, azt a betyár embert, hallotta, hogy
egyszer a bika egy csordást, aki verte, úgy felszúrt, hogy a béle
mind kifolyt: most szinte érezte, ahogy az utcán rohan ő s a
szarváról lecsorog János úrnak a bele, hurkája, úgy húzza a földön,
mint a kutya a mészárszéknél a büdös combót.</p>
<p>Jánosúr kijött s egy másik táskát hozott magával s neki egy szót
sem szólt, hogy adja oda a kis táskát, csak intett, hogy menjen
vele.</p>
<p>Ez újabb megaláztatás volt, mert úgy festett a dolog, mintha ő
megfogadott hordárja volna neki s gyorsan ment, úgy hogy őneki
folyton félfutva kellett mellette menni.</p>
<p>Különben még jó, hogy egy szót sem szólt, valami baja vagy
gondja lehet Jánosúrnak, mert nagyon sötét az arca s gondolkozik,
ami pedig nem igen volt szokása. <span class="pagenum"><a name=
"Page_225" id="Page_225">-225-</a></span></p>
<p>De Misi elhatározta, hogy bármiképen is, de meg fog válni ettől
a megtiszteltetéstől: nem fogja a vasútig vinni a csomagot. Mikor a
kollégiumhoz értek, azt mondta:</p>
<p>– Kérem szépen, Jánosúr, nekem be kell menni.</p>
<p>János úr megállt, ránézett.</p>
<p>– No fiú, te nagyon kevély vagy, nem kellett a minap a hatos, de
ha tíz pengőt adok, elveszed?</p>
<p>– Köszönöm szépen, nem kérek, – mondta ijedten Misi s úgy
meghátrált, mintha pofonnal fenyegette volna meg. Még a kezét is
szinte az arca elé kapta.</p>
<p>János úr megfogta a karját, erőltette, dulakodott vele, akkor
végigmérte mérgesen:</p>
<p>– No, pukkadj meg… pukkancs!</p>
<p>Azzal felvette a kis táskát a földről s elment a Nagytemplom
felé. Többet nem nézett vissza.</p>
<p>Misi darabig utána nézett, aztán beszaladt a kollégiumba, nagyon
fel volt lázadva, minden tagja remegett.</p>
<p>Kielégítetlennek érezte magát; csak legalább egy szót mondott
volna neki. Csak egy goromba szót mert volna odavágni, de olyan
gyáva volt, mint egy nyúl…</p>
<p>Most mit csináljon, semmi dolga a kollégiumban, a coetusba
felmenni nem akart, még a fiúkkal szólni kellene, körülvágtatott a
folyosókon s egyszer csak ott állott a fekete tábla előtt, ahova
minden gyerek minden percben el szokott futni s a rácsra
kiakasztott cédulát betűzte: az érkezett leveleket.</p>
<p>És ott volt a neve, még pedig a pénzes utalványok között.</p>
<p>Újabb reszketés fogta el örömében.</p>
<p>Bement, de a rendes pedellus nem volt bent, a belső szobában más
pedellusok kártyáztak kutyát s nagyokat kacagtak, ő darabig csak
ácsorgott s nem akart szólni, végre valamelyik rászólt, hogy mit
akar.</p>
<p>– A levelemet… ki van írva, kérem.</p>
<p>Erre egy felállott, nem a rendes pedellus, egy másik s nagy
kulcscsörgés, kotorászás után kiadta neki a rózsaszínű lapot.
<span class="pagenum"><a name="Page_226" id=
"Page_226">-226-</a></span></p>
<p>Ahogy ránézett, megismerte az édesapja írását s erre a kis szive
el kezdett nagyon kalapálni, mert az édesapja betűi, ezek az
erélyes hirteleni nagyszerű betűk mindig felvillanyozták, olyan
volt ez az írás, mint a baltával frissibe lecsapkodott forgácsok,
boldog volt, hogy a szeme köztük turkálhat s már látta az édesapja
arcát, nevetését, kevés bajuszát s nyájas kék szemét, ha az
édesapja levelét látta, minden betűtől külön kacagott, ha az
édesanyjáé, a szíve elszorult s bűntudatában remegett.</p>
<p>– Még három óráig kiveheti a pénzt, – mondta a pedellus s
eltette az ő öt krajcárját.</p>
<p>– Hol?</p>
<p>– Hát a postán.</p>
<p>Kiment s a szélfujta folyosón elkezdte olvasni a néhány sort.
Csak ennyi volt:</p>
<div class="blockquot">
<p>– Kedves fiam, vegyél magadnak valamit. Semmi bajunk, vigyázz
magadra. Anyád pakkot küld karácsonyra. Csókol szerető Apád.</p>
</div>
<p>– Fiam, vegyél magadnak valamit, – ismételte magában s a szeme
tele volt könnyel s elfutott, ki a kollégiumból. – Kedves fiam,
kedves fiam? s hallotta az édesapja bátor édes hangját. – No, fiam!
vegyél magadnak valamit!… De hiszen van neki pénze, azon se vesz
magának semmit. Hát mit vegyen rajta, van neki mindene, és ha
nincs, hát akkor nincs. Otthon nincs semmi és ő vegyen magának
valamit? Igen, ha vehetne valamit, amit hazaküldjön, de mit? Minden
haszontalanságot: hát otthon vegyenek valamit, mert itt semmi se
kell. Vegyenek húst a gyerekeknek, nemcsak édes nagyanyámnak, meg
cukrot…</p>
<p>Úgy szaladt, ahogy csak bírt, s egy-kettőre a postán volt.</p>
<p>Bement a kapu alá, zöld postakocsik voltak az udvarban,
vasárnapiasan pihentek, egy postás jött ki pipával a szájában,
megkérdezte, hol lehet felvenni a pénzt: megmutatta, s
hozzátette:</p>
<p>– De siessen, mindjárt három óra.</p>
<p>Ekkor hirtelen arra gondolt, hogy nem lehet hazamenni
karácsonyra, – mert ha az édesanyja pakkot küld – akkor biztosan
nem lehet hazamenni <span class="pagenum"><a name="Page_227" id=
"Page_227">-227-</a></span> s biztosan azért nem lehet, mert
nincsen pénzük útiköltségre: négy forint, és otthon is nagy lehet a
szegénység, hogyha nem híják haza… ő visszaküldi a forintot…</p>
<p>Bement a postazárkába s a léckerítésen át megkereste az egyetlen
hivatalnokot, aki ott ült s azt mondta, de a sírástól nem bírt
beszélni:</p>
<p>– Kérem szépen, lehet pénzt küldeni?</p>
<p>A hivatalnok egy darabig ránézett s azt mondta:</p>
<p>– Talán felvenni?</p>
<p>– Nem kérem, én nem akarom felvenni, hanem vissza akarom
küldeni, – s odaadta az utalványt.</p>
<p>A hivatalnok forgatta a lapot.</p>
<p>– Szóval nem fogadja el. Irja rá, hogy nem fogadja el.</p>
<p>Ő átvette a lapot s ceruzát, hogy ráírja.</p>
<p>De hirtelen megijedt, hogy írja ő az édesapjának azt, hogy nem
fogadja el. Mit fog mondani édesapja rá? »a fene a taknyos kölykit,
mér nem fogadja ez el az apjától« s nevetett sírása közben, ahogy
az édesapja káromkodó hangját hallotta.</p>
<p>– Nem, kérem szépen, – mondta zavarban – én ezt el akarom
fogadni, de én két forintot akarok visszaküldeni.</p>
<p>A postás sovány, szőke, olyan postásember volt; kicsit
érdeklődni kezdett, bár félt már, hogy elutasítja, mert a postások
iszonyúan rideg emberek, de nem tette azt, hanem valami megható
gyöngédséggel mondta:</p>
<p>– Akkor ezt vegye fel és címezzen egy másik utalványt.</p>
<p>– Igenis.</p>
<p>Az asztalhoz ment, amely fekete volt a sok ráfröccsentett
tintafolttól, s egy rossz tollal, amilyen csak a postahivatalokban
található, vastag tintával, amely gombot csinált a toll hegyén,
aláírta a nevét az utalvány hátlapján.</p>
<p>A postás levágta a szelvényt s odaadta neki, erre olyan boldog
lett, hogy hiszen éppen az volt a bánata, hogy az édesapja írását
nem fogja látni, legalább az üzenete megmarad.</p>
<p>Kapott egy másik tiszta utalványt s arra ráírta keservesen a
címet, olyan csúnyán írta a rossz tollal, <span class=
"pagenum"><a name="Page_228" id="Page_228">-228-</a></span> hogy
nagyon szégyelte és ő is írt a szelvényre, de csak annyit,
hogy:</p>
<div class="blockquot">
<p>Édes jó Apám, nagyon szépen köszönöm, kezit csókolom édes jó
apámnak, de nekem van pénzem, csak tessék búsulni rajtam. Kezét
csókolom szerető hálás fia Misi.</p>
</div>
<p>Mikor elolvasta, ijedten vette észre, hogy kimaradt az a szó,
hogy »<i>ne</i>«, ezt még beleszúrta, de nagyon is sokáig
piszmogott az írással s a postás akármennyire erőt vett is rajta az
emberi érzés a kis fiúval szemben, mégis konstatálta babhéj zörgő
hangon, hogy:</p>
<p>– Siessünk, három óra.</p>
<p>Odaadta a lapot és hozzáfogott a kabátja bélésébe letörülgetni a
tintás ujjait.</p>
<p>A postás kért tőle egy forintot és öt krajcárt.</p>
<p>Kiguberálta a kis bugyellárisából, s kapott érte egy kis
cédulát. Olyan furcsa volt az, hogy egy idegen kéz leírta az ő
édesapjának a nevét…</p>
<p>Sírva szaladt ki és boldogan. Nagyon szerette volna még egyszer
látni az édesapja írását, ahogy le volt írva azokkal a pattogó nagy
ugráló betűkkel, hogy Nyilas Miháj…</p>
<p>Kacagott tőle, mert csak j-vel volt írva, pedig az édesapja nem
is szokott helyesírási hibát csinálni, de a j-t és az ly-et azt nem
becsüli külön semmire.</p>
<p>Ilyen büszke és boldog még sose volt életében s elszaladt
egészen a Piac-utcán végig.</p>
<p>Mikor a Vasút-utcához ért, megállott, de aztán eszébe jutott,
hogy négy órakor kell Orczyéknál lenni s még csak három óra.</p>
<p>Azért csöndesebben tovább haladt a vasúti állomás felé.</p>
<p>Itt az utca szűk volt s a végén nagy tér közepén állott az
alacsony egyemeletes sárga épület.</p>
<p>A kis gőzös pöfögve ment ki mellette s megállott jobbra az
állomás előtt. Balkézre volt a rongyos kerítésű sétakert, ahova
néha ki szoktak jönni a diákok, kivált ősszel, mikor az olajbogyók
érnek. Gyönyörű nagy olajfák állottak ott bent s annak hamvas
lisztes bogyóit szerették rágcsálni, ő valami egészen különös
gyönyörűséget érzett az olajfa illatától, épen oly édes volt s
kellemes az neki, amennyire <span class="pagenum"><a name=
"Page_229" id="Page_229">-229-</a></span> iszonyodott az ákácfa
fürtös virágának szagától. Ez az idegen fa, az olajfa, amilyet
sehol sem látott idáig, csak itt Debrecenben néhányat, elvezette
gondolatait más földekre s más ég alá. Eszébe jutott nagybátyjának
egy jó szava: »milyen kár, hogy Árpád apánk tovább nem ment a
népével, néhány napi lovaglásnyira: most Olaszországban ülnénk s
nem kellene fűteni«. Ezen elmosolyodott, mert gondolatai ugyanolyan
erős hatással voltak rá, mintha eleven társalgást hallana.</p>
<p>A kegyetlen hideg téli szél, amely itt az alföldön még
iszonyúbb, mint másfelé, hol megindult, hol elállt, s ő össze-össze
húzta magát kis köpenyében. Végre arra gondolt, hogy bemegy a
pályaudvarra, bár szokása szerint nem mert idegen helyre, ahol
semmi dolga sincs, bekukkanni, még az utcán is csak azért tudott
járni, mert az szokás volt, hogy az emberek folyton kimennek az
utcára, akár van ott dolguk, akár nincs, de nem érezte rendben
magát, úgy képzelte, az embernek folyton valami munkát kell
végeznie, ez a rendeltetése s megszokta az édesapja mellett, hogy:
gyorsan végezz, aztán kezdj újat.</p>
<p>Dobogó szívvel ment be az állomás nagy ajtaján, bérkocsi állott
éppen ott s csíkos zubbonyú hordárok nagy koffert szedtek le a
bakról.</p>
<p>Bent az előcsarnok meglehetős magas volt s középen lehetett nagy
üvegablaknál jegyet váltani. Ott ödöngött az utasok között s
furcsán hatott rá a sok ismeretlen ember zaja, zúgás, kongó
morajlás, szünet és változatosság nélkül s förtelmes bűz a vörös
festékkel fertőtlenített mellékhelyiségek felől.</p>
<p>Inkább jobbra ment, a II. és I. osztályú várótermek felé.
Bemenni nem lehetett, nem is akart, a kékzubbonyos portás ott
állott az ajtóban s mindenkitől jegyet kért.</p>
<p>De azért azt nem állhatta meg, hogy óvatosan be ne kukucskáljon
az üvegajtókon. Nagyon különösnek találta, hogy az emberek folyton
utaznak. Épp olyan ez, mint a hangyák sürvítése, az ember nem
tudja, hova szaladnak olyan fáradhatlanul. Ezek folyton csak
utaznak? Ezeknek az embereknek az a dolguk, hogy mindig
utazzanak?</p>
<p>Egyszerre csak felsikoltott. <span class="pagenum"><a name=
"Page_230" id="Page_230">-230-</a></span></p>
<p>Bent az üvegajtón belül meglátta Bellát.</p>
<p>Kővé meredve állt a helyén s elnyilt ajkakkal, kimeredt szemmel
nézett rá.</p>
<p>Aztán megijedt, hogy esetleg Bella megfordul s kinéz, mert
hirtelen nagy mozgolódás volt s csengetni kezdtek a portások;
ijedtében elszaladt egészen a jegypénztárig.</p>
<p>Ott megállt s lángvörös arccal szorította dobogó szívére a kékre
fagyott két kis kezét.</p>
<p>Akármilyen ijedt volt is, kis idő mulva összeszedte magát
annyira, hogy újra visszalopakodott a váróterem ajtaja felé.</p>
<p>De ahogy belesett, óvatosan előrenyújtott nyakkal, hogy egy
pillanat alatt elbujhasson s mégis annyira vigyázva, hogy
idegeneknek ne legyen szembetűnő: már nem látta a leányt.</p>
<p>A közönség tódúlt kifelé, a portás érthetetlen hangon hosszú
névsort kiabált, amerre a vonat menni fog s meg-megrázta kis
éleshangú csengőjét.</p>
<p>Misi ott állott azon a helyen, ahonnan először meglátta Bellát s
ott állott egész addig, míg mindenki ki nem ment a váróteremből, s
egészen üres maradt a helyiség. Kint, túl a másik üvegajtón
hallotta s látta a megmozduló vonatot, aztán elrobogott a sok sötét
kocsi, kitisztult kint a pályaudvar, hordárok jöttek visszafelé, s
számolták a krajcárokat és hatosokat s ő még mindig csak nézett,
nézett s nem tudta mit gondoljon.</p>
<p>Aztán ugyanúgy gondolat nélkül megfordult, csöndesen kiment az
állomásról, kint megint őrülten fujt s szembe vágott a szél, fejét
lehajtotta, hogy a kalapja széle alá bujjon s fájt az arca a
csipős, éles széltől, amely szinte eldöntötte.</p>
<p>Könnyes volt a szeme, mire a házak tövébe ért, akkor megállt a
szél s ő könnyebben ment előre.</p>
<p>– De hát ez nem lehet igaz, – mondta magában felvont
szemöldökkel. – Én meg vagyok már bolondulva, hogy mindenkit Bella
kisasszonynak nézek.</p>
<p>Az lehetetlen, hogy tegnap este ő lett volna Török úrral s most
meg elutazzon, hiszen tegnap délután egy szót se szólt előre…
<span class="pagenum"><a name="Page_231" id=
"Page_231">-231-</a></span></p>
<p>De miért szólna neki? Tavaly olvasott egy regényt az
Ország-Világban egy régi-régi kötetben s abban olyan furcsa dolgok
voltak, amit ő nem is hitt el, azt gondolta, hogy az csak regény: a
férfiak s nők egymás közt olyan furcsa viszonyban vannak, amit ő
nem akart elhinni… De most már kezd valamit megsejteni s egyszerre
még sokkal magasabbnak s határtalanabbnak tűnik fel… Igaz, Bella
kisasszony azt mondta, hogy »szívesen sehogysem…« De ki tudja,
hátha ez azt jelentette, hogy azért mégis, hátha, ki tudja… Hiszen,
ha azt akarta volna mondani, hogy <i>nem</i>, akkor azt mondta
volna, hogy <i>nem!</i>… és menjen a dolgára és hagyja őt békén,
mit firkál neki levelet, ez szemtelenség, a fene egye meg… S mit
tudom én, mit szoktak mondani a szép leányok, ha nem akarnak
valamit, de ez olyan zsiványság volt, hogy »sehogy se szívesen« s
»szívesen sehogy se«… Már biztos, hogy találkoztak, sőt talán már
ismerték is egymást és most megszöktek…</p>
<p>Hirtelen megütődött: eddig nem is gondolt arra, hogy Bella
kisasszony Török úrral utazott el, mert hisz nem voltak együtt a
váróteremben… De hát János úr ezzel a vonattal akart utazni, biztos
most már, hogy ő azért ment ki az állomásra, mert ő érezte, hogy ez
nem rendes dolog s látni akarta, hogy utazik el a táska
pénzzel…</p>
<p>Most már igazán bele lehet bolondulni és sírni szeretne és már
sír is, a könny lecsordul a szeméből az arcára, hogy az a gyönyörű
szép leány, aki olyan jó volt tegnap és olyan szépen beszélt s
olyan szelíd és jó volt és nem volt olyan hamis vad, mint máskor,
hogy ez ezzel a piszok alakkal el tudott utazni… Istenem, istenem,
ilyen szerencsétlenség…</p>
<p>Akkor elért a Kistemplomig, amelyiknek nincs a tornya felépítve,
csak úgy van hagyva, mint a csataképeken a bástyák a várak tetején
s itt van a Kossuth-utca s itt be kell fordulni jobbra, mert már
háromnegyed négy s Orczyéknál kell lenni négy órakor.</p>
<p>Hogy milyen borzasztó ez a ma délután már megint… Ő soha többet
nem fog elmenni Doroghyékhoz, ha Bella kisasszony elutazott, mert ő
ott mindenkit <span class="pagenum"><a name="Page_232" id=
"Page_232">-232-</a></span> útál, minek menjen oda, ha már nincs
itt, akiért érdemes volt menni. Szegény… milyen kedves volt, mikor
a kamarában a sötétben ott voltak együtt és mikor azt mondta, hogy:
nahát én nem tanítanám ezt a szamárt… és mindig… S ő elutazott, és
neki tovább kell tanítani azt a szamár, buta, disznó szemtelen
Sanyit.</p>
<p>Úgy útálja már ezt az Orczyt is, úgy fél tőle, ez most látni
fogja, hogy ő sírt s ő nem akar elmondani neki semmit és biztosan
mindent el fog mondani.</p>
<p>Kicsit várt, hogy lecsillapodjon s kifujja magát, de mikor
ütötte a négy órát, akkor ijedten bement a kapun, éppen úgy, mint
ahogy öt órakor szokott bemenni az öreg úrhoz.</p>
<p>Most már tudott csengetni, de mikor ajtót nyitottak, egy öreg
cselédasszony nyitott ajtót, egy igen jóarcú néni, akkor egyszerre
nem ismerte meg az előszobát s most megint eltévedt a sok ajtó
közt, csak a fogasra ismert végre rá, de azon is csodálkozott, hogy
zöld, pedig ő vörösnek emlékezett, hogy vörös posztó van a falon
rámába a fogas alatt.</p>
<p>Az öregasszony jól megnézte s nem szólt semmit, beeresztette az
Orczy szobájába.</p>
<p>Orczy ott volt most is a másik szobában, de már jött kifelé:</p>
<p>– Na hát most már mit csináljunk, – mondta izgatottan s megfogta
a kezét.</p>
<p>– Szervusz, – mondta Misi gépiesen, ahogy előre elkészítette a
szót a szájában.</p>
<p>Orczy nem nevetett, nagyon komoly volt s azt mondta:</p>
<p>– Szervusz.</p>
<p>– Mivel mit csináljunk? – kérdezte Misi.</p>
<p>Orczy lelkendezve, minden higgadtságát elveszítve mondta:</p>
<p>– Most jön haza a Fáni, volt a tőzsdén most ebéd után, mosogatás
után s képzeld, valaki tegnap délután felvette.</p>
<p>– Mit?! – kiáltott Misi.</p>
<p>– A nyereményt!</p>
<p>Erre hallgattak és egymásra bámultak.</p>
<p>– Pedig mondta a tőzsdésné, hogy ő, mikor szerdán jelentkezett a
nyereményért, azt mondta, <span class="pagenum"><a name="Page_233"
id="Page_233">-233-</a></span> csak szombaton fizeti ki. Azért
mondta, hogy hátha valaki más fog jelentkezni, de kint voltak a
számok négy napig s más nem jelentkezett, hát ő kifizette.</p>
<p>Misi összetette a kezét s elbutulva bámult Orczyra.</p>
<p>– És most nincs itthon se apa, se anya, most én nem tudom, mit
csináljak. Fáni, Fáni… jöjjön csak!</p>
<p>Az előbbi öregasszony bejött s mindjárt hozzáfogott beszélni
borzasztó kétségbeeséssel, mintha az ő pénzét lopták volna el,
tördelte a kezét, sápított és jajgatott; hogy: »jaj istenem,
istenem, jaj teremtő istenem, csak a nagyságos úr volna idehaza,
jaj istenem, hogy nekem nem tudott szólni az úrfi előbb, jaj ha én
tegnap mentem volna el, óh istenem, ez borzasztó, nahát az a
tőzsdésné is egészen odavan, hogy ő nem is tudja, kinek fizette
ki«.</p>
<p>A Fáni nevű öregasszony a fejéhez szorította a két kezét s úgy
topogott le s fel s annyira kétségbe volt esve, hogy az ijedsége
átragadt Misire is, aki csak most kezdte érezni, hogy micsoda
égbekiáltó szerencsétlenség történt, ha még ilyen idegen emberek is
ilyen iszonyatosan meg vannak rémülve.</p>
<p>Akkor azt mondta neki a vénasszony, hogy üljön le s ő leült és
tovább hallgatta, ahogy már másodszor vagy harmadszor elmondta
szóról-szóra ugyanazt a történetet, hogy honnan ismeri a
tőzsdésnét, hányszor szokott ő egy esztendőben lutrira tenni, hogy
sohase nyert, csak odahordja a pénzét, igaz mindig csak tíz
krajcárt szokott tenni, de vagy az álmát teszi meg, vagy pedig ott
van egy szerencseláda, abból húz ki öt számot, hogy ő mindenféle
lutrira tett már, de sohase nyert egyen se, csak egyszer a kis
unokahugával huzatott számot, mert az ártatlan gyereknek
szerencséje van s akkor az kijött, de rossz lutrira tették, mert a
prágaira tették s a wieni lutrin jött ki az öt szám…</p>
<p>Ő pedig csak hallgatott, hallgatott s Orczy sem tudott mit
csinálni, csak idegességében nevetett s ugrált.</p>
<p>És folyton azt kiabálta, hogy:</p>
<p>– Mért nem jön ez a Gimesi, hogy mért nem jön már ez a
Gimesi!</p>
<p>Úgy elrepült egy óra, észre se vették. <span class=
"pagenum"><a name="Page_234" id="Page_234">-234-</a></span></p>
<p>Mikor a másik szobában háromnegyedet ütött az óra, akkor Misi
felugrott, hogy neki menni kell.</p>
<p>– Egy magas, pedrett bajszú, olyan kisütött bajszú, göndörhajú
úr vette fel, – mondta Fáni és Misi azonnal látta, ahogy János úr
bement a boltba s odatartotta a táskáját s belerakták a sok pénzt s
ő a kezében vitte ma ezt a táskát…</p>
<p>Most már igazán közel volt az elájuláshoz. Elkezdett hangosan
zokogni s szégyellve a sírását, kirohant az ajtón az előszobába.
Alig tudta felvenni a köpönyegét, Fáni is tartóztatta, Orczy is
tartóztatta, hogy mindjárt hazajönnek a szülei s ők majd csinálnak
valamit, igaz, hogy ő azért hívta négy órára, mert tudta, hogy
négykor nem lesz itthon senki és elnöki tanácskozást akart tartani,
nem gondolta persze, hogy így fordul a kocka.</p>
<p>Misi zokogva, sírását fojtva, könnyeit folyton az öklével
szétdörzsölve ment le a lépcsőn, aztán futni kezdett s befordult
jobbra a színház udvarára.</p>
<p>Még annyi ereje volt, hogy megnézte a színlapot s legnagyobb
csodálkozására ma is a Fenegyerekeket adták. Aztán nem törődött
többet a színházzal, futott hátra a kerten át a csizmadiaszín
felé.</p>
<p>Most hogy menjen az öreg úrhoz, annyit sírt, amennyit csak bírt,
az öreg úr azóta biztosan szintén tudja, mert tegnap nem olvasta
neki a brünnit, hát kérdezősködött a brünni után és neki is van
valami öreg cselédasszonya, aki megfejtette az álmot s azt is tudja
már, mert most Debrecenben az ilyen öregasszonyok mind ezt
beszélik, hogy öt számból négy kijött a brünnin s egy egész koffer
pénzt fizettek érte valami tolvajnak.</p>
<p>Mikor a Csapó-utcán balra kellett volna fordulni, hogy a piac
felé menjen az öreg úrhoz, nem mert arra menni, hanem a kollégium
felé sietett tovább.</p>
<p>A kollégium ajtajában három fiú állott, egy kintlakos, meg kettő
a 21-ből. Azok mindjárt szólottak hozzá s azt mondta az egyik
21-es, nem akar-e színházba menni?</p>
<p>Színházba? Hogy jut ez eszébe valakinek, mikor ő még sohasem
volt színházba. <span class="pagenum"><a name="Page_235" id=
"Page_235">-235-</a></span></p>
<p>– Én nem akarok, – mondta az a fiú, mert én azt hittem, a Piros
bugyellárist adják, itt van e, vettem a széniori hivatalban egy
jegyet tíz pízir, ha kell, vedd meg, odadom.</p>
<p>Hát sz ő egész életében borzasztóan vágyott színházba s most nem
bírt ellenállani, kivette a kis bugyellárist, kikapart belőle egy
tíz krajcárost és odaadta.</p>
<p>– Hanem, há, mondta a fiú, – hét órakor ott kell lenni, érted?
És van kimaradásod?</p>
<p>Misi megijedt.</p>
<p>– Nincs.</p>
<p>– Akkor eredj az osztályfőnöködhöz kérni, ott ül a Bikába,
láttam az elébb, a kávéházba ül, csak odaadod az igazolójegyedet,
osztán aláírja.</p>
<p>A két fiú nevetett, de ő komolyan vette és mindjárt megfordult,
hogy a Bikába menjen aláiratni. De mikor odaért, akkor az inába
szállt a bátorsága. Nem mert bemenni a fényes kávéházba, pedig
leskelődött s látta, hogy Gyéres tanár úr csakugyan ott ül s
újságot olvas és szivaroz s többen is vannak együtt s nagy
fényesség van, mert az összes gázlámpa ég s a gázlámpáknak nemcsak
úgy libegnek a lángjaik, mint a kollégiumban, mint valami lepkék,
hanem rendes lámpaüvegjük van s fényesen égnek.</p>
<p>Erre elfordult s elszaladt. Úgy érezte, hogy neki menni kell
Doroghyékhoz s meg sem állott, míg csak oda nem ért.</p>
<p>Ott is ijedten állott a kapu előtt egy darabig, a kilincsen volt
a keze, de nem tudott benyitni. Hátha itthon van Bella s rá fog
nézni és akkor ő szégyelli magát s mit fog mondani, mért jött.</p>
<p>De társaság jött a sötétes utcán végig s nem is parasztok, hanem
úri emberek, talán éppen tanárok és azok látni fogják, hogy ő fogja
a kilincset s nem megy be s ha elszaladna, akkor mindjárt
megismernék s feljelentenék.</p>
<p>Iszonyú állapotban volt s kétségbeesetten benyitott.</p>
<p>Bent a kutya elkezdett ugatni, mert már el volt eresztve a
láncos kutya s ő nagyon-nagyon félt a kutyától, mert egyszer
megharapta otthon a Takácsék <span class="pagenum"><a name=
"Page_236" id="Page_236">-236-</a></span> kis fekete kutyája s a
Droftiéké is, a posta felé, most is meglátszik a térdén.</p>
<p>Ijedtében visítani kezdett s kijött Viola a házból s rákiáltott
a kutyára.</p>
<p>Mikor őt megismerte, nagyon megörült, kézen fogta s bevitte.</p>
<p>– Nahát ez nagyon szép, hogy eljött kedves Nyilas, nagyon kedves
hogy eljött, igazán nagyon szép magától.</p>
<p>Ő mosolyogni igyekezett, de olyan sápadt volt, hogy mikor
belépett a lámpafényre, azt kérdezték tőle, hogy mi baja?</p>
<p>Otthon volt az egész család, az apa is ott ült, szokott bús
képpel, éppen indulásra készen, csak a szivarját készítette elő,
hogy rágyújtson.</p>
<p>– No Sanyika, most játékot keressetek elő, egyszer már nem
fogtok tanulni.</p>
<p>Sanyika nevetett, de sunyin nézett, nem hitt ő ebben a
nevelőben, félt, hogy mégis csak latin lecke lesz belőle.</p>
<p>Misi folyton abban bízott, hogy Bella előlép valahonnan, de nem
volt sehol.</p>
<p>Mintha Viola megérezte volna:</p>
<p>– Bella nincs itthon, – mondta.</p>
<p>Misi intett, hogy tudja. Erre Viola gyanakodva nézett rá.</p>
<p>– Látta valahol? – kiáltott fel önkéntelen.</p>
<p>Misi szörnyen megijedt.</p>
<p>– Hol? – kérdezte erélyesen Viola.</p>
<p>– Az állomáson.</p>
<p>– Hol?!… – kiáltott Viola s mindnyájan rábámultak.</p>
<p>Erre ő elvörösödött s elmondta, hogy sétált s kint volt az
állomáson s látta az elsőosztályú váróteremben Bella kisasszonyt,
aki felült a vonatra s elutazott.</p>
<p>Erre borzasztó megrőkönyödés lett.</p>
<p>Mindenki úgy nézett rá, mint egy gyujtogatóra.</p>
<p>– El u-ta-zott!… – tagolta Viola s előre hajlott. – El
u-ta-zott… Hova?… Kivel?…</p>
<p>Misi sarokba szorítva nézett rájuk. Valami félelmes felfordulás
következett most.</p>
<p>– Kivel volt, kivel látta? – kérdezte szakadatlanul Viola.
<span class="pagenum"><a name="Page_237" id=
"Page_237">-237-</a></span></p>
<p>– Én senkivel sem láttam, egyedül volt egy elsőosztályú
váróteremben. Mikor újra benéztem, már nem láttam, indult a
vonat.</p>
<p>Viola felkapta a lámpát s keresni kezdett a szekrényen, ágyakon,
széttúrt mindent s végre a másik szobából egy levéllel tért vissza.
Ezt rögtön széttépte, a borítékát két darabban marcangolta szét s
felolvasta:</p>
<div class="blockquot">
<p>– Kedves apa, én ma elutazom, miattam ne aggódjanak.
Valószínűleg többet segítek így a családnak, mintha egész nap
mosogatnék Viola kisasszony elragadtatására. Kezét csókolja
Bella.</p>
</div>
<p>Viola lecsapta a levelet:</p>
<p>– Piszok! – kiáltotta.</p>
<p>Később azt is kiáltotta:</p>
<p>– És első osztályon kell neki utazni! Első osztályon. Mi itt
meggebedünk az éhségtől, itt kinyúlunk és megkrepálunk s ő első
osztályon utazik! Nem is jó a harmadik a nyomorult piszoknak!…
nahát én tisztába vagyok a kisasszonnyal. Fuj… fujjj…</p>
<p>Misi darabig némán ült s nézte a családot. Az anya néma volt,
mint mindig, de még sápadtabb s halálra váltabb, Sanyi összehúzta a
nyakát s egész az asztal alá kuporodott, Ila most nem kacagott, úgy
meg volt szeppenve, mint egy macska, az első ijedségtől megnyúlt az
arca s sokkal csínosabb volt, mint úgy rihencsen.</p>
<p>Az apa pedig lassan szivogatta a szivarját s a bajusza körül
mosolygott, vagy mintha derűsebb lett volna.</p>
<p>Végre felállt s azt mondta:</p>
<p>– No szervusztok, gyerekek.</p>
<p>– S apa elmegy! és apa el tud menni.</p>
<p>Az apa csodálkozva nézett rá.</p>
<p>– Na? Mér?</p>
<p>– S minket itt hagy a feneketlen kétségbeesésben.</p>
<p>– De mi az istenharagjának aggódsz annyira rajta… Nem féltem én
azt a lányt… Nem hallod, hogy első osztályon utazott…</p>
<p>Viola szikrázó szemmel nézett az apjára, az erkölcsi
felháborodás arkangyala volt ő ebben a feldúlt s elzüllött
családban. <span class="pagenum"><a name="Page_238" id=
"Page_238">-238-</a></span></p>
<p>Az apa elmente után néma lett mindenki. De kivel is beszélt
volna valaki, egyiküknek sem volt a másik számára semmi
mondanivalója. Egyszerre úgy látszott egy percre, mintha Bella
tartotta volna össze ezt a szétrugó családot.</p>
<p>Amint percek haladtak, neki egyre erősebben jutott eszébe a
színház.</p>
<p>De nem tudott elmenni, attól félt, hogy azt fogják mondani, hogy
csak azért jött, hogy kellemetlenséget okozzon. Megkérdezte hát
Sanyikától, hogy elvégezte-e a holnapi leckét.</p>
<p>Sanyi hümmögve mondta, hogy a dolgozatot nem csinálta meg.</p>
<p>Viola erre felpattant s kegyetlenül leszidta.</p>
<p>– Neked, – mondta – azért tanulni kell! ha az a semmiházi rongy
megszökött is, én itt vagyok, s ha ég, föld összeszakad is, de a te
dolgodnak rendben kell folyni. És úgy vigyázz, hogyha ez a fiú meg
nem tud tanítani, majd kapok én nagy diákot hozzád, aki kétvégű
bottal fog tanítani.</p>
<p>Ilából hirtelen kirüffent a kacagás, a »kétvégű botra«, ami
valami nagy fenyegetésnek volt szánva.</p>
<p>Nem is volna rendben a dolog vihogás és tanulás nélkül,
elővették hát a holnapi leckét s Misi is jól járt vele, mert bizony
ő sem tanult még ma egy árva krükköt sem.</p>
<p>Velük vacsorázott is és igen jó vacsora volt, úgy hogy Misi nem
értette, mért panaszkodnak folyton az éhenhalásról, ha ilyen pompás
töltött káposzta van vacsorára. Félhétkor ment el tőlük szorongó
szívvel a színházba.</p>
<p>A színház az egy csudálatos este volt, olyan tündéri és
varázslatos, hogy azt leírni nem lehet, csak egy dolog szorította a
szívét, míg elragadtatva nézte a színpadot, ahol valami kalaposbolt
volt, vagy micsoda s csupa fehér cilinder és rendkívüli szép
kisasszonyok, akik szintén olyan fiatal urakkal szemtelenül
megszökő félék voltak, de ő alig tudott valamit megérteni, mert két
dolog járt az eszében, egyik az, hogy egy ilyen orcátlan darabba
nem adott volna engedélyt az osztálytanár, a másik pedig az, hogy
kilenc órakor bezárják a kollégium kapuját s ha ő akkorra haza nem
megy, akkor kicsukják s <span class="pagenum"><a name="Page_239"
id="Page_239">-239-</a></span> vagy egész éccaka az utcán fog hálni
s megfagy reggelre, vagy pedig felírják, az igazolójegyet elveszik
s akkor holnap az irodában kell jelentkezni s ez egyenlő a
halállal.</p>
<p>Az első felvonás után hát megszökött s hazaszaladt, bár még csak
nyolc óra volt.</p>
<p>Igen, de azt meg szégyelte, hogy most a coetusban bizonyosan
tudják, hogy ő színházban van s hamarabb hazamenjen. Elbujt hát a
régi kollégiumban az oratórium táján s ott leskelődött kapucsukásig
s aztán addig, míg rettenetes sokára nem jöttek nagy lármával olyan
fiúk, akik a színházból jöttek.</p>
<p>Akkorra aztán jéggé fagyva, dideregve, vacogva lopódzkodott haza
a szobába.</p>
<p>Már mindenki aludt, a szobafőnök felébredt s azt kérdezte
mérgesen:</p>
<p>– Maga hol csavarog?</p>
<p>– Színházba voltam szobafőnök úr kérem.</p>
<p>– Gyújtsa meg a lámpát.</p>
<p>De az ő keze annyira fázott, hogy nem mert erre vállalkozni,
inkább engedelmet kért, hogy sötétben feküdhessen le.</p>
<p>Mikor lefeküdt, sokáig nem bírt felmelegedni, vagy egy óra
hosszáig ébren volt, míg annyira enyhült a teste, hogy gondolkozni
tudott.</p>
<p>– Vajjon istenem most is fut még a vonat Bella
kisasszonnyal?</p>
<h2>XI. FEJEZET</h2>
<p class="summary">amelyben a kisdiák átmegy a felnőttek minden
gyötrelmén, gyermekül ismeri meg a kenyérkereső emberek földi
szenvedéseit.</p>
<p>Reggel öltözés közben egy tízforintosat talált a zsebében.</p>
<p>Először fel akart kiáltani a meglepetéstől, aztán nem mert meg
se pisszenni, bemarkolta a pénzt a kezébe, bedugta a zsebébe s
beharapta az ajkát, nem tudta, hogy kerülhet az az ő zsebébe.</p>
<p>Tíz forint, szent isten, eszébe villant, hogy Török úr tegnap
azt mondta, mikor a pakktáskát visszaadta, hogy egy hatos nem volt
elég, de tíz <span class="pagenum"><a name="Page_240" id=
"Page_240">-240-</a></span> forint elég lesz. Hogy megnyugtassa a
lelkiismeretét… Ennyit bizony adhatott is a gazemberúr…</p>
<p>Olyan izgatott lett, hogy nem volt képes összeszedni az iskolába
viendő könyveit.</p>
<p>Perzselte a zsebét, sütötte a testét a tízforintos… bizony nem
fogja visszaadni… venni fog egy pár cipőt hatért és karácsonyra
hazamegy négyért… Éppen jókor, már lyukas, az a szerencse, hogy
hideg van, nincsen hó, ha lucsok lesz, nem lehet majd kimenni, mert
belemegy a víz s annyi sokat kell szaladni a munka után.</p>
<p>A bankót a kabátja oldalzsebében nem érezte jó helyen, mert ki
találja rántani a zsebkendővel felelés közben, vagy akárhol, Jézus,
ha valaki meglátná, hogy neki tíz forintja van… Bedugta a
nadrágzsebébe, csak úgy marékra gyűrve, de hisz a nadrágjának nincs
is zsebe, mert egyszer, hogy nem volt zsebkendője, a nadrágzsebet
kiszakította s azt használta. Iszonyodva nyúlt a pénz után, az
máris jó mélyen lecsúszott, de még megtalálta. Boldog volt, hogy
újra a markában szoríthatta, no de ugyan hova tegye. A fiókjára
nézett: igen, de mi lesz, ha a kotró valamiért belenyúl s megleli…
legjobb volna a titkos fiókba tenni, de hátha megint vizsgálat
lesz, kivált most, hogy a reskontó… A könyveibe nem lehet, legjobb
volna bélésbe belevarrni, ahogy a nagybátyja csinálta, a suszter,
mikor Romániából gyalog jött hazafelé, ahogy mesélte egyszer…
Csakhogy ez soká tart és nem is biztos, hogy meg tudja csinálni és
hol és mivel varrná meg, kapott ugyan cérnát, tűt otthon s egyszer
már megvarrta a nadrágját hátul ahol elfeslett, de az csak olyan
összehúzás volt…</p>
<p>Akkor nyolc órára csengettek, a fiúk már mind mennek lefelé,
Sándor neki is odaszólt:</p>
<p>– Nem jössz még, Nyilas?</p>
<p>– Megyek, de elfelejtettem az izét…</p>
<p>Ezzel kinyitotta a ládát s nagy buzgón kezdett benne
kutatni.</p>
<p>De nem merte odatenni, inkább a kismellénye felső zsebébe tette,
csak úgy beledugta, éppen alighogy belefért, mert abba a zsebbe,
hogy olyan kicsi volt, még sohase tett semmit. <span class=
"pagenum"><a name="Page_241" id="Page_241">-241-</a></span></p>
<p>Nem merte a ládában hagyni, pedig mikor ment lefelé a lépcsőn,
gondolta, jobb lett volna ott hagyni, mert hátha itt valami baj
lesz, megmotozzák, vagy valami, vagy kilóg a csücske s minden
percben odanyúlt, hogy csakugyan egészen benne van-e a
zsebében.</p>
<p>Borzasztó volt az idegessége, minden percben irult-pirult s az
osztályba rettegve ült le, a lopott pénz miatt. Nem baj, az övéből
van lopva, ennyi legalább megvan, mondta…</p>
<p>Orczy jött s bizalmasan és súgva köszönt neki.</p>
<p>– Szervusz, lesz valami, meglesz a pénz!</p>
<p>Mintha villámcsapás érte volna.</p>
<p>Meglesz a pénz?… akkor ez rossz helyen van az ő zsebében: ez a
tizes.</p>
<p>– Igen? – mondta Orczynak nyelve.</p>
<p>– Apa a rendőrségre ment, – mondta Orczy s ettől Misi még jobban
megijedt. A hideg verejték is kiütött a homlokán.</p>
<p>Orczy gyorsan és suttogva elmondta, hogy a papa nagyon fel volt
háborodva s azt mondta, hogy bármibe kerül is, de azt a gazembert
elfogatja s már tegnap beszélt a rendőrfőnökkel, aki »a papának a
markában van«: ne félj, az mindent megcsinál…</p>
<p>– Hát te mért nem jöttél el tegnap délután? – szólt át Orczy
vidáman Gimesinek.</p>
<p>– Hová? – kérdezte Gimesi.</p>
<p>– Hozzánk.</p>
<p>– Hozzátok? Minek?</p>
<p>– Hát aláírtad.</p>
<p>– Mit?</p>
<p>– A körlevelet.</p>
<p>– Milyen körlevelet?</p>
<p>Orczy csodálkozva s nevetve nézett rá.</p>
<p>– Hát nem irattad alá? – szólt Misinek.</p>
<p>Misi csak most figyelt fel. – De igen, igen, –
bizonyítgatta.</p>
<p>– Ja, azt a papirt? – emlékezett Gimesi – hász ráírtam a nevem,
de nem tudtam, hogy minek.</p>
<p>Ezen Orczy soká nevetett s még Misi is elmosolyodott.</p>
<p>– Hisz körlevél volt, elnöki levél, – mondta Orczy súgva.
<span class="pagenum"><a name="Page_242" id=
"Page_242">-242-</a></span></p>
<p>– Mér nem mondtátok meg, – mondta Gimesi paprikaveresen – ilyen
marhaságot.</p>
<p>Akkor bejött a tanár s nem lehetett tovább beszélni. Misi óra
alatt kábultan, zsibbadtan ült, szemét le-lehúnyta, torka
csiklandott és a nyál bőven gyűlt a szájában: a tízforintos izzott
a szíve fölött s egyúttal attól szédelgett a feje, hogy ha az egész
pénzt megkaphatná… ezer forintot vagy kétezret… ugyan mennyi fér
egy pakktáskába?… A karjában kereste a kis táska tegnapi súlyát s
úgy gondolta, volt öt kiló… öt kilogramm pénz… az jó sok pénz
lehet… vajjon ezer korona, az hány kiló?… hirtelen csodálkozva
nézett fel, milyen furcsa: ott ül a tanár fent a katedrán és
magyaráz s nincs más gondja, csak magyaráz, itt vannak a fiúk s ki
figyel, ki nem, de egynek sincs más dolga, csak hogy itt legyen,
mindegy az, akár figyel, akár nem, év végire majd csak elvégzi…
Csak ő az egyetlen, akinek sokkal, sokkal fontosabb dolgai vannak,
ő úgy nem tud itt lenni, neki az egész teste egy valóságos seb,
tele van az egész szíve-lelke idegen dolgokkal, de hogy is van az,
mit keres ő ezek közt a <i>gyerekek</i> között…</p>
<p>Fáradtan dűlt hátra s lehúnyta a szempilláit, kábultságában
szinte elaludt.</p>
<p>– Ugy-e, Nyilas Misi! – mondta hirtelen a tanár.</p>
<p>Rettenve felugrott s nem tudta, miről van szó.</p>
<p>– Úgy-e, jó egy jóízűt aludni az órán? – mondta a tanár s
általános kacagás lett az osztályban.</p>
<p>Misi elszégyelte magát, lesütötte a fejét, a tanár intett, hogy
leülhet; azt se vette észre. Addig állott, amíg a tanár maga oda
nem ment hozzá s meg nem fogta a két vállát, így csendesen
lenyomta, hogy üljön le.</p>
<p>Misi ettől a jóságtól sírni tudott volna, hogy a tanár úr nem
vexálta, mert úgy gondolta, inkább egy négyest érdemelt volna
meg.</p>
<p>– Jaj istenem! – a tanár keze végigsiklott a bal vállán s le a
mellén, csaknem megérintette a tízforintost a zsebében. Majdnem
elájult utólag: odaadni egy koldusnak, vagy az iskolai jótékony
célra… vagy visszaküldeni Török bácsinak, az ő <span class=
"pagenum"><a name="Page_243" id="Page_243">-243-</a></span> fiáé…
jaj visszaküldeni hamar… jaj ha egyszer kiderül, inkább felajánlani
az egész évi keresetét az öreg úrnál a konviktusnak, vagy egész
életében a koldusok javára dolgozik, vagy a haza javára, vagy
cukrot nem eszik többet életében, vagy örökké mezitláb jár, hóban
is, vagy… csak azt a veszedelmet elkerülni…</p>
<p>Második óraközben a pedellus jött be az ajtón s azt
kiáltotta:</p>
<p>– Nyilas Mihály!</p>
<p>Misi éppen a számtanpéldát csinálta, amit még sohasem hagyott
óra előttre, csak most s rettenetesen sietett vele, hogy addig
készen legyen, míg a tanár úr bejön. Ijedten állott fel s az egész
nyüzsgő, lármázó osztályban mély csönd lett.</p>
<p>– Jöjjön az igazgatói irodába – mondta István, a tüdővészes
pedellus, akinek egészen uras formája volt, sokan tanárnak is
nézték, de megtörten s halkan járt, az arca rozsdavörös volt a
tüdőkórtól s a fiúk azt beszélték, hogy már régen meghalt volna, de
fiatal feleséget vett s az fog előbb meghalni, de ha annak a halála
után megint fiatal leányt kap, akkor az megint éltetni fogja a
saját haláláig. E miatt a hír miatt, amit különben nem hitt el,
mert ő már odahaza hozzászokott, hogy a parasztok babonái csak
ostoba fecsegések, mégis titokzatos alak volt Misi előtt ez az
ember s nagyon félt tőle. Most megdermedt a rémülettől, ahogy
füzetet, tollat, tintát ott hagyva, sietve és sápadtan s reszkető
lábakkal ment a szolga után. Az osztályban tízszeresen felzúgott a
zsivaj s ő érezte, hogy most róla beszélnek.</p>
<p>Ahogy bement az igazgatói előszobába, ahol már egyszer egy kínos
negyedórát töltött, újabb rémület csapott rá, mintha a halál
kapuján lépett volna be.</p>
<p>A szolga mindjárt ment az igazgató úrhoz s őt vitte magával,
várni se kellett s ez most még ijesztőbb volt.</p>
<p>Az igazgató úr, deres szürke szakállal, ott ült az íróasztal
felett s valamit nézett. István alázatosan jelentette, hogy:
»Nagytiszteletű igazgató úr, alássan kérem, Nyilas Mihály itt van«.
Misi az igazgatót <span class="pagenum"><a name="Page_244" id=
"Page_244">-244-</a></span> nézte, aki nem hagyta abba az olvasást
s nagy kerek pápaszem volt az orrán. Kis időre aztán, a csöndben
annyira megcsillapodott, hogy körülpillantott s látta, hogy két
ember van a szobában. Az egyik magas, sovány, szőke ember, úr, a
másik pedig rendőr. Még eddig rendőrt sose látott közelről, csak a
pályaudvaron és a városház előtt, de sose nézte meg, mert félt
tőlük, hanem most ez a két ember erősen nézte őt, olyan kemény és
szúró szemmel, hogy ő iszonyodva kapta el a pillantását, s majd
meghalt: Jézus isten, ezek őérte jöttek.</p>
<p>Most már az igazgatóra, mint megváltóra kezdett nézni, annak az
arcától eddig nagyon félt, de most jól esett látni a szakállas,
borzas arcot, oldalfelől viszont érezte, ahogy a testét, mint éles
tűk járják keresztül a rendőrök nézései.</p>
<p>– Mija! – mordult fel egyszerre az igazgató. – Micsoda reskontót
sikkasztottál te el?!…</p>
<p>Misi reszketni kezdett, kinyitotta a száját s nem tudott
szólani.</p>
<p>Az igazgató hátramozdította a székét s elordította magát:</p>
<p>– Na hajjuk! Kivele! Ipse!… Aztán keményen kirúgott ököllel
mutatott a szobában lévő rendőrökre. – Idejöttek ezek a tisztelt
rendőrök. Vallatni! Nyomozni! Betörtek a kollégiumba, pandurmódra!
Mert nem szent ma már a törvénynek még a kollégium sem!
Keresztültörik a falakat is!… Fegyverrel rontanak rám… Még
keresztül is lőnének, ha ellentállanék…</p>
<p>A civil úr igen békítve s alázatosan mondta:</p>
<p>– Alázattal bocsánatot kérek nagytiszteletű igazgató úr, a
tekintetes főkapitány úr alázattal bocsánatot kér a nagytiszteletű
igazgató úrtól, hogy ne méltóztassék a mi megjelenésünket szigorúan
venni…</p>
<p>– Hát hogy vegyem?! Kitüntetésnek?! Ez a kollégium
megbecsülése?! – ordított az igazgató. – Tolvajok laknak itt?
rablógyilkosok? hogy fegyverrel kell rátörni a Musák csarnokára,
hogy az egész ifjúság lelkinyugalma fel legyen háborítva?! He?</p>
<p>– Alázattal kérem, a legújabb miniszteri rendelet, a
belügyminiszter… <span class="pagenum"><a name="Page_245" id=
"Page_245">-245-</a></span></p>
<p>– Fütyülök a belügyminiszterre és fütyülök a külügyminiszterre
és ha tudni akarják az urak, fütyülök Deák Ferencre és az egész
kiegyezésükre!… Én: itt: a kollégium autonómiája vagyok: s ahhoz ne
nyúljanak!…</p>
<p>– Alázattal kérem tekintetes igazgató úr…</p>
<p>– Tőlem ne kérjen semmit! És engem ne provokáljon és engem ne
hozzon ki a flegmámból! két ekkora Góliátnak kell itt kardosan,
csákósan betörni a kollégium megszentelt termeibe, egy ilyen csöpp
kis báránykáért… Nahát: itt van ez az ártatlanság, nézzék meg,
akkora, mint egy keztyű… Hát ezt akarják felfalni?… Ez a gyerek,
tudják az urak, ki ez a gyerek?… Ez egy színjeles tanuló, ez a
kollégium kitüntetettje, ez egy bentlakó!… egy bentlakódiák!… A
becsületességnek, a megbízhatóságnak, a puritán nevelésnek
példánya, aki előtt kalapot emelhetnek az urak… hát most bemutattam
az uraknak a vádlottat: ajánlom magam! – és intett, hogy
elmehetnek.</p>
<p>De a rendőrök nem akartak mozdulni. A hókaképű meghökkenve
kezdte újra.</p>
<p>– Alázattal kérem…</p>
<p>– Megmondtam már!… ordított rá az igazgató, felpattanva az
asztaltól, kilépett a sarokból, mint egy várból és merészen s
elszántan nyomult elébük: – Megmondtam már, hogy éntőlem ne
kérjenek semmit! Se alázattal, se alázat nélkül! Éntőlem
<i>élőszóval</i> egy árva igét se kérjenek és ne kérdezzenek!… A
kollégium autonómiájában benne van, hogy: éntőlem a rendőrség
csupán egyetlenegy formában kérdezhet valamit: <i>írásban!</i>…
Vagy nem tudnak az urak írni?</p>
<p>– Az ügy sürgősségére való tekintettel…</p>
<p>– Semmi sürgősség… Vegye tudomásul, hogy ebben az életben semmi
sem sürgős: csak a tisztesség!… De micsoda feleselés ez!… A
Bach-huszárok sem mertek hozzányúlni a kollégium autonómiájához!…
Hozzányúltak a nemzet szabadságához; hozzányúltak a vallás
szabadságához, hozzányúltak a tanítás szabadságához: de a kollégium
autonómiájához soha!… Tudja maga, ki volt az a Balogh Péter
püspök?… Az a Balogh <span class="pagenum"><a name="Page_246" id=
"Page_246">-246-</a></span> Péter isten kegyelméből egy kisded
lumen volt, de isten irgalmából egy hatalmas karakter! Tudja maga,
mikor a Kistemplomban összegyűltek 66-ban egyházkerületi gyűlésre
az egyház vezető férfiai: akkor a város-kommendáns, bécsi parancsra
ágyúkat szegeztetett a templomnak s aztán a fegyverrel és
katonasággal körülvett templomba csendőrcsákósan belépett s azt
mondta: »A gyűlés megtartását megtiltom: ő felsége, a Császár
nevében«. Arra azt feleli Balogh Péter: »Én pedig a gyűlést ezennel
megnyitom: ő felsége, az Isten nevében…« És most rekomendálom
magamat! Isten álgya!</p>
<p>Egy kézmozdulattal intett s hátat fordított a rendőröknek.</p>
<p>Azok pár pillanatig még ácsorogtak, akkor meggondolták magukat s
rideg köszönéssel elsompolyodtak.</p>
<p>Mikor elmentek, az öreg igazgató leült a székébe s kiáltott:</p>
<p>– István!</p>
<p>A szolga bejött.</p>
<p>– Híja be Gyéres tanár urat.</p>
<p>Pár perc mulva bejött a fiatal tanár.</p>
<p>– Parancsoljon, igazgató úr.</p>
<p>Az igazgató kis ideig nem nézett rá, bele volt merülve az előtte
lévő írásokba. Akkor hirtelen felnézett, borostás hangon
dörmögte:</p>
<p>– Mondja csak prófesszor úr, ismeri ezt a deákot?</p>
<p>Gyéres ránézett Misire.</p>
<p>– Hogyne kérem, tanítványom a második osztályban.</p>
<p>– Micsoda reskontó-históriája van ennek?</p>
<p>– Reskontó? – mondta csodálkozva Gyéres és fejét rázta. – Azt
nem tudom.</p>
<p>– Nem tudja?! – mondta a vén baka fejét csóválva. – Hát kis
fiam, mondjál el mindent, mert a tanár úr nem tudja!</p>
<p>Erre Misi egyenesebbre állt, kissé körülnézett, úgy
elszórakozott azon, ami az imént itt lefolyt, hogy elfelejtette,
hogy miatta van az egész.</p>
<p>– Igazgató úr, kérem szépen, – mondta – én egy öreg vak úrnak
mindennap felolvasok, egy óráig tíz krajcárért!… <span class=
"pagenum"><a name="Page_247" id="Page_247">-247-</a></span></p>
<p>– Igen? No, ez derék! – mondta az igazgató nagyot helyeselve. –
Az három forint egy hónapra! Sok pénz! Nagy segítség a te szegény
édesapádnak.</p>
<p>– És, kérem szépen, az öreg Pósalaky úr…</p>
<p>– Pósalaky? – kiáltott az igazgató – a volt városi tanácsos?</p>
<p>– Igenis.</p>
<p>– Úgy! Nagyon jól van…</p>
<p>– Az öreg Pósalaky úr, kérem szépen, tegnap mult két hete,
vasárnap, adott egy forintot, hogy tegyem meg a kislutrin, amit
álmodott.</p>
<p>– Amit álmodott?!</p>
<p>– Igen.</p>
<p>– Hejnye no… hát az ilyen vén szamár… megtéteti a lutrin, amit
álmodott?…</p>
<p>– Igen, mert a mosónéja megfejtette a számokat.</p>
<p>– Mosónéja! ördög vigye a vén füleseket! Mosónékkal áll össze
vénségére álmot magyarázni!… Nyertél neki legalább egy szakajtó
pénzt?</p>
<p>– Nem, kérem szépen, – mondta dideregve Misi, aki elnevette
magát ott fent az arcán, de lent a szíve körül halálosan reszketett
– én a budapestire tettem meg a számokat és brünnin húzták ki.</p>
<p>– Brünnin, – mordult fel az igazgató – brünnin… Budapesti,
brünni… Nyert, vagy nem nyert!?…</p>
<p>– Nem nyert.</p>
<p>– Nahát!… persze, hogy nem nyert!… Ostoba fráterek… Ezzel
felállt s egy papramorgós leckét tartott a babonáról.</p>
<p>– Pósalaky uram elvesztett egy pengőt és amiatt ez a szamár Kiss
Mátyás (mindig tökfilkó volt), ez a mostani főkapitány két csendőrt
küld ide nekem, két talpas pandúrt és felforgatná az egész
kollégium autonómiáját… Eridj órára, micsoda óra van most?</p>
<p>– Számtan.</p>
<p>– Lódulj, ne lopd az időt…</p>
<p>Misi boldogan hátat fordított s elfutott, még hallotta, ahogy az
öreg úr azt mondta Gyéresnek:</p>
<p>– Egy ilyen vén tökfilkó miatt… <span class="pagenum"><a name=
"Page_248" id="Page_248">-248-</a></span></p>
<p>Akkor István betette az ajtót s ő boldog melegséget érzett a
szíve körül, úgy hogy sírva fakadt tőle s az osztályba nem tudott
bemenni, míg a csöndes folyosón ki nem sírta magát.</p>
<p>Csakhogy másnap, óraközben megint jött István. Most már nem
kiáltotta a nevét, csak intett neki egy ujjal s ő halálsápadtan, a
tegnapinál még sokkal jobban megijedve állott fel s olyannyira
ijedt volt, hogy átbotlott az Orczy térdén. Persze tegnap óta
mindenki a lutriról beszélt s már a nyolcadikosok is tudták, hogy
valaki felvette a pénzt, amit a kisdiák nyert…</p>
<p>Misi sok mindenre gondolt, míg az igazgatói irodába ért. Tegnap
nem volt felolvasni Pósalaky úrnál, mert hogy az igazgató úr azt
mondta, hogy a forintja miatt ő jelentette fel a rendőrségnél, hát
nem mert többet gondolni se rá, hogy odamenjen valaha a színe elé.
Sőt ő tudta, hogy az igazgató semmit se tud s ő tudta, hogy
Pósalaky úr az egészről semmit se sejt és ahelyett hogy haszna lett
vón a lutrizásból, még kellemetlen pletykába fog keveredni, hogy ő
jelentette fel… pedig nem igaz, mert az Orczy apja jelentette fel…
Szóval ő egy árva szót se szólt tegnap óta senkihez, csak magában
kotlott és bujt az emberi szemek előtt.</p>
<p>Most nem eresztették be olyan hamar, mert odabent tanácskozás
volt.</p>
<p>Végre behíjták.</p>
<p>Az igazgató mérgesen nézett rá.</p>
<p>– Te peniperda, mindennap van valami?!… Ismered ezt a
kisasszonyt?</p>
<p>Misi rémülten látta Violát a szobában. Viola sírt és az arcát
kendővel szárogatta s nagy folyékonysággal, szinte, hogy magát
igazolja, mondta:</p>
<p>– Tönkrement az egész életünk és őneki tudnia kell valamit, mert
ő tud valamit a hugom dolgáról, kérem igazgató úr…</p>
<p>Az igazgató nem szólt, csak bámult a kisfiúra. Ez pedig a szúrós
szemek előtt dadogva s levegő után kapkodva állt s kérdés nélkül
dadogni kezdte:</p>
<p>– Kérem szépen igazgató úr, énnekem rámparancsolta Törökúr, hogy
adjam oda a levelét Bella kisasszonynak, de én nem tudok egyebet.
<span class="pagenum"><a name="Page_249" id=
"Page_249">-249-</a></span></p>
<p>Az igazgató mérgesen nézett rá.</p>
<p>– Veled mindennap baj van… Mit avatkozol bele mindenkinek a
dolgába? Mit keresel te a szerelmeskedőfélék közt?</p>
<p>Misi reszketett:</p>
<p>– Én a Viola kisasszony öccsét, a Gyéres tanár úr parancsára,
tanítom számtanra és latinra.</p>
<p>– Tanítod?</p>
<p>– Igen.</p>
<p>– Hm. Pénzér?</p>
<p>– Két forintért egy hónapba.</p>
<p>– No lám. Hát te tanítsz is! – mondta szórakozottan az igazgató.
– Hát kisasszony, itt nincs semmi panaszra való ok. Ez a gyerek!…
nem tett ez a gyerek semmit!… Ez egy eminens fiú, az osztály dísze,
és azonfelül kollégiumi jótéteményben részesül… Hogy lehet egy
ilyen kis fiú ellen panaszt emelni? Mi köze van neki a felnőttek
szerelmeskedéséhez.</p>
<p>Viola kisasszony zavarba jött s hebetelt.</p>
<p>– Én úgy gondoltam, kérem igazgató úr…</p>
<p>– Ne gondoljon maga semmit. Bizonyára tisztességes dolog, ami
történt, menjen haza szépen, ki istenben bízik, sosem csalatkozik,
majd jóra fordul minden.</p>
<p>Azzal elküldte:</p>
<p>– Hagyjanak békét az én diákjaimnak! – mondta morogva, mintha
csak saját magának mondaná.</p>
<p>Viola sírva fakadt, hirtelen elfordult s alig hallható
köszönéssel elsietett.</p>
<p>Misi állva maradt ott, ahol volt.</p>
<p>Akkor csengettek, az igazgató ránézett:</p>
<p>– No ipse, – mondta fenyegetően, felállva az asztaltól és egyre
közelebb jött: – te haszontalan peniperda; te… te mindenbe benne
vagy!!… Veled mindennap bajom van!… Az egész világ mind a nyakamra
jár miattad… kell neked szerelmes leveleket hurcolni?… Már
gondolom, hogy abba a tegnapi dologba is ludas vótál!… hát csak azt
mondom neked, hogyha még egyszer behivatlak, ha még egyszer meg
kell látnom ezt a maszatos, mocskos fizimiskádat: addig nem is
szólok hozzád, előbb egy <span class="pagenum"><a name="Page_250"
id="Page_250">-250-</a></span> olyan pofont kapsz, hogy kirepülsz
az ablakon!… Lódulj.</p>
<p>Misi megfordult s behúzott farkkal elsietett.</p>
<p>A folyosó már üres volt s őrajta sírógörcs tört ki, a
Petőfi-szobor előtt a lépcsőházban leroskadt a lépcsőre s oly
szívetszaggatóan zokogott, hogy az egész teste rázkódott tőle.</p>
<p>Hát kinek, kinek mondjon ő egy szót, egyetlen szót, ezen az
egész világon… Senki sincs, aki őt megértené…</p>
<p>Lépéseket hallott s felszaladt a lépcsőn, pedig az osztályuk a
földszinten volt s arra kellett volna mennie. Felszaladt az első
emeletre, aztán el akart bujni, de sehol sem volt zug, a folyosók
ridegek és nyiltak voltak, az oldallépcsőn megint feljebb ment egy
emelettel s azon vette észre magát, hogy a coetusuk előtt jár.</p>
<p>Leakasztotta a kulcsot s bement a szobába, lefeküdt az ágyára s
addig sírt, amíg kimerültségében el nem aludt. Nem is volt órán
egész délelőtt. Tizenkét órakor lement az osztályba a könyveiért, a
fiúk már kitódultak és Sándor hozta felfelé a könyveit. Hol voltál,
hol voltál? – tudakolta – de ő csak azt mondta: beteg vagyok… Látta
a pajtása nevetéséből, hogy érti ezt a betegséget. Délután elment
órára, de másnap nem akart lemenni. El volt szánva, hogy akármilyen
suskussal, de otthon marad. Most már nem ment többet sem az öreg
úrhoz, sem Doroghyékhoz, s már az osztályban sem mert
megjelenni.</p>
<p>De mintha csak megérezte volna az igazgató, már jött reggeli
csengetés előtt István bácsi, fel a második emeletre, be a szobába
s persze, hogy őérte jött.</p>
<p>Félholtan vánszorgott a pedellus után. Már sem élt, sem halt. Az
igazgató reggel mindig dühösebb volt, mint később s amint betolták
hozzá az ajtón az ő szegény kis izzadt fejét, engedelmesen hagyta
cipelni magát, már neki mindegy volt.</p>
<p>Az igazgató egy hosszú bottal sétált le s fel a szobában.</p>
<p>Mikor őt meglátta, mindjárt üvölteni kezdett:</p>
<p>– No, te peniperda!… Mit igértem neked tegnap! Hát már egyórai
békességem sincs miattad?… Már az egész kollégium fel van fordulva.
Már itt <span class="pagenum"><a name="Page_251" id=
"Page_251">-251-</a></span> egyéb nem történhetik többet, csak a te
szennyesednek a tisztára mosása!</p>
<p>S megsuhogtatta a feje fölött a pálcát.</p>
<p>De megsajnálta vad haragjában is a szegény, magánkívüli, sápadt
s egészen tönkrement fiúcskát.</p>
<p>– Itt van már a halom írás, itt az egész vizsgálat!</p>
<p>S a pálcával nagyot csapott az asztalra s vérbenforgó szemekkel
meredt a kisdiákra.</p>
<p>– Evvel hálálod meg az én jóságomat! Te akasztófáravaló!… de hát
majd megtudok most mindent, ha te nem beszélsz is…</p>
<p>Döngő lépésekkel járt fel s alá a szobában. Hirtelen megállt s
ráordított:</p>
<p>– Mi az istenharagja az a reskontó?!</p>
<p>Hogy Misi semmit se szólt, tovább járkált. Egyszer újra
megállt.</p>
<p>– Mér nem mentél vasárnap óta felolvasni Pósalakyhoz?!</p>
<p>Misi újra nem szólt.</p>
<p>Az igazgató tovább döngette a padlót.</p>
<p>– Mindent felfordít, a haszontalan! ahova a lábát beteszi! Itt a
sok írás: Törökék családi élete, a nevelőségben a familia, a lutris
asszony, az Orczy apja… A fejem zúg tőle, három nap óta semmi
egyébre nem szabad gondolnom, csak hogy egy elvetemedett lurkó az
egész kollégium tekintélyét tönkreteszi a városban.</p>
<p>Újra nekiindult a mérges sétának. Akkor nagyot ordított:</p>
<p>– István! István!</p>
<p>A szolga bejött.</p>
<p>– Hol van már az a professzor!</p>
<p>– Még nem jött be, alássan kérem, nagytiszteletű igazgató
úr.</p>
<p>– Naplopók! Még nem jött be!… Ha én itt tudok lenni, ő nem tud
itt lenni, majd én csinálok rendet ebben a züllött, betyár
kollégiumban!… Itt hagyom az egészet!… Nem leszek soká naplopó
professzorok és ördögadta diákok bábja!</p>
<p>– Vigye ezt a kölyköt a karcerbe. De kétszer ráfordítsa a
kulcsot, majd megtanítom én őket… A kulcslyukon kibuvik az ilyen
gazember lurkó… <span class="pagenum"><a name="Page_252" id=
"Page_252">-252-</a></span></p>
<p>István bácsi megfogta a kezét, Misi engedelmesen, egyetlen
pisszenés nélkül ment vele s már látta a sötét és vasrácsos
tömlöcöt, ahova be fogják csukni s iszonyodott a teste a kígyók és
békák érintésétől.</p>
<p>De István bácsi a szomszéd kis szobába vitte, ami tanári olvasó
volt és senki sem volt benne.</p>
<p>– Üjjünk csak le – mondta neki csendesen s olyan jóságos hangon,
hogy Misinek kibugygyant a könnye.</p>
<p>– Úgy-e nem haragszik az igazgató úr, István bácsi? – kérdezte
zokogva.</p>
<p>István bácsi végighúzta kétfelé hajló vékony barna bajuszát.</p>
<p>– Haragszunk biz’ a, – mondta csendesen – de azért nem kell
megijedni tülle, mert ami haragunk nem olyan veszedelmes, mint
másoknak a jóakaratja.</p>
<p>Misi új zokogási rohamba tört ki.</p>
<p>– Akkor hát vigyen a karcerbe, mert megharagszik.</p>
<p>– Karcerbe, – mondta István bácsi – milyen karcerbe? Hiszen mi
szüntettük meg a karcert mán tíz esztendeje! nincsen mán karcer a
debreceni kollégiumba! Azt csak úgy mondtuk… Ha maga nem csinált
semmit, akkor ne féljünk semmitől. Gondoljunk az idesanyánkra oszt
nem lesz semmi bajunk…</p>
<p>Misi odaborult az asztalra, az egyetlen ember, aki annyi idő óta
szeliden s jósággal szólott hozzá.</p>
<p>István csödesen folytatta:</p>
<p>– Nagyon ordítós ember, – mondta halk hangján – a nagytiszteletű
igazgató úr, – de majd meglátjuk no… majd megvizsgáljuk a
dógot…</p>
<p>Kint hallatszott az igazgató rivalgása: István!</p>
<p>Az öreg szolga hamar kidöcögött.</p>
<p>Misi magában maradt.</p>
<p>Összehúzódott kicsire s szégyelte magát halálosan. Ő most
karcerben van, tömlöcben, mert mégis csak becsukták… Nem az
osztályban van, ahol vidáman tanulnak a többiek s jelesre felelnek,
vagy jóra, vagy elégségesre, de még az is szabad tiszta ember, aki
beszekundázik. Csak ő, ő a tömlöcben… Úgy érezte magát, mintha
befogták volna és kalickába teszik. Egész nevetséges és ijesztő,
hogyan? egy szabad ember, befogva, bezárva, és nem mehet ki?…
<span class="pagenum"><a name="Page_253" id=
"Page_253">-253-</a></span> Egész új szemmel nézte a falakat, hogy
ő azon nem törhet át, az ablakot, amelyen nem lehet kiugrania; hogy
az ajtón nem mehet ki, megbénult idegekkel, mint a szárnyavesztett,
csupasz hernyóvá lett lepke ájuldozott és lihegett.</p>
<p>Roppant fáradtságot érzett, kábultan elterült a nagy fotelben,
összekuporodott a sarkában s úgy tetszett neki, el is szundított.
De egyszerre felébredt, mert érezte, hogy hajón van s a hajó a
tengeren megy és látta a nagy vizet köröskörül s a víz nem kék
volt, hanem szürke, olyan színű, mint a Tisza és a hajó olyan volt,
mint egy igen-igen nagy ladik. És a parton indiánok üvöltöttek s
csattogtatták a tomahawkjukat s veresve voltak festve s a fejük
mind egy-egy tanárnak a feje volt, ott látta a vallástanárt, Gyéres
tanárt, Bátori tanárt, Sarkadi tanárt és bent volt a csónakban egy
mogorva öreg kormányos, akitől nagyon félt, hogy megrúgja, ez volt
a vén-baka, az igazgató és akkor az indiánok mind rájuk nyilaztak s
a vén-baka ordított s a nádpálcájával elverte a nyilakat s ő lent
kuporgott István bácsival a ladikban, aztán gondolta magában, most
kint van az élet tengerén és diadalokat fog nyerni és nagy haja
volt s azt a szél fujta s a sziklán állott, mint Petőfi Sándor a
lépcsőházban s azt szavalta, hogy Simonyi óbester kisgyerek korába
felmászott egyszer a veres toronyba… de nem tudta tovább a verset
és akkor a vállán volt egy köteg léc, amit az édesapjával vitt az
országúton s azt mondta: Na édesapám, ha a fiúk látnák, hogy én mit
csinálok. Mit fiam?… Hogy lécet viszek az úton… No, mit mondanának?
Nekem olyan úrifiú osztálytársaim vannak, azok nem fognák meg a
lécet, mert félnének, hogy a kezük piszkos lesz és nem is vinnék a
vállukon… Azután külön fütyörészést hallott s egy csodálatos
kertben volt s az a kert az övé volt és a sárgarigó kiabálta a fán,
hogy: lufirkó biró, lufirkó biró s ő nevetett, mert az a kert az
övé volt s ott egy nagy diófa volt s Bella neki felesége volt s a
sárgahajú kislány az ő leánya volt és ő ott nagyon-nagyon boldog
volt, azután bement a Bikába s a pincéreknek parancsolta, hogy
hozzanak neki sok bort és mindenki ránézett s akkor a színházban
volt és a színészek fehér cilinderben voltak körülötte <span class=
"pagenum"><a name="Page_254" id="Page_254">-254-</a></span> s azt
kiáltották, hogy éljen, éljen és ő el akarta szavalni, hogy Simonyi
óbester kisgyerek korába, de a nyelve nehéz volt s nem bírt egy
hangot se kimondani s igen szerencsétlen volt…</p>
<p>S akkor iszonyú félelem fogta el, mert sötét szobában volt, s az
ajtó be volt zárva s kint üvöltöttek a boszorkányok s ő
iszonyatosan félt, reszketett s kicsire összehúzódott, akkor
láthatatlan szellemek jöttek be, felkapták a székét, kacagást
hallott s felrepítették a levegőbe, a feje szédült s egyszer csak
nagyot zuhant, irtózatos mélységbe esett, elvesztette az eszméletét
és leesett a földre.</p>
<p>Ott szedte össze magát sírós és fáradt arccal és szomorúan ült
vissza a helyére s arra gondolt, hogy miért nem szereti őtet senki…
Mindenik fiú vidám és megelégedett, miért nem tudják őt is
szeretni, hiszen meg tudna halni egy mosolyért, ha valaki ránevetne
s a kezét odanyújtaná neki, miért olyan idegenek hozzá a fiúk s a
tanárok és mindenki, a coetusban se szereti senki, s az öreg úr sem
szerette, sose szólott hozzá szívesen, Viola gyűlöli, Sanyika
gyűlöli, Törökék se szeretik, gúnyolódtak vele, még a néni is,
Ilonka kisasszony is… Bella se szerette, mert ha szerette volna,
akkor itt volna s nem utazott volna el avval a gazemberúrral… Orczy
se szereti, nem mondta meg neki a titkot, kivel mit beszél, Gimesi
se szereti, nem jött el vasárnap Orczyékhoz… Gyéres tanár úr se
szereti, s multkor úgy nézett rá, szinte haragosan, a többi tanár
se, persze, még az igazgató úr legjobban szereti, hiába kiabál úgy:
az férfias… De az se szereti, mert bosszúsága van vele; senki se
szereti, miért is szeretné. István bácsi se szereti; ki tudja,
hátha ez a halálát ragasztotta rá a simogatásával, mert öreg
tüdővészesek a halált a fiatalra ragasztják… Nem szereti senki,
senki: csak az édesanyja, meg az édesapja, s erre zokogásban tört
ki.</p>
<p>Volt ideje sírni is, felocsudni is.</p>
<p>Oh be jó volna most felmenni a torony tetejébe, fel a vörös
kupolához s onnan levetni magát a mélybe… vagy kisgyerek lenni
örökre s az édesanyja szoknyájába kapaszkodva járni a szobában
mezítláb a hives tapasztott földön s nem tudni semmiről semmit.
<span class="pagenum"><a name="Page_255" id=
"Page_255">-255-</a></span></p>
<p>Aztán összevonta a szemöldökét s szégyelte magát az ostoba
gondolatokért s hirtelen elhatározta, hogy többet nem tekinti magát
kollégiumi diáknak. Itt őt mindenki sértette, bántotta:
igazságtalanul. Igenis ő nem fogja védeni magát és nem fog
megmagyarázni semmit, annyit tudhatna minden felnőtt ember, hogy
egy kis fiú… szégyelje magát, aki róla rosszat tesz fel. Rendőrség
keresi őt, mint egy tolvajt, vagy gyilkost, és Viola elmegy az
igazgatóhoz vádaskodni és az igazgató mindenkinek hisz, pedig öreg
ember, már megtanulhatta volna, hogy az embereknek az arcából
olvasni tudjon. Többet vele nem fognak packázni. Ha most ennek vége
lesz, vonatra ül s hazamegy. Többet a debreceni kollégiumban
szenvedni nem fog!</p>
<p>Fel is állott s az ablakhoz ment. Az udvar üres volt s ő mereven
nézett a kútra. Most egyszerre minden gyűlöletes volt előtte. Ott a
kút mellett bujt Orczy suttogni Böszörményivel az ő ügyéről, s maig
sem tartotta kötelességének, hogy mindent elmondjon. Úgy gyűlölte
most ezt a kutat is, nem akarta többet látni s elhatározta, hogy
soha többet Debrecenbe nem jön és Debrecenről hallani sem akar. Van
iskola másutt is. És ha az édesapja nem fogja taníttatni, akkor nem
fog tanulni: költő úgyis lehet belőle. Csokonait is kicsapták az
iskolából Debrecenben, még a harangot is meghúzták, mikor
kicsapták… Kicsit megborzong, talán ő utána is meg fogják húzni a
kollégium csengőjét s az egész iskola tudni fogja, hogy ki van
csapva.</p>
<p>A szeme tele lett könnyel, s ő nem bánja, elég, ha ő tudja, hogy
ártatlanul bántják. S ebben a percben annyira nem számít neki az
emberek véleménye, annyira nem fontos neki, hogy mit gondolnak s
mit mondanak róla ezek a felnőttek; az a fontos, hogy mi az igaz,
az neki most fontos, hogy ő most valami nagy dologban van benne.
Különös és csodálatos, hogy becsukták, őrzik, puskával mennének
utána, ha megszökne; felnőtt emberek, nagyok, férfiak a fejüket
törik valamin, amiben ő benne van s amiről ő többet tud, vagy
legalább is többet sejt, mint azok a felnőttek… Lassan, mintha a
köd oszlana, szétfoszlik a lelkéből a lankadtság, a csüggedtség, a
köd <span class="pagenum"><a name="Page_256" id=
"Page_256">-256-</a></span> s mosolyogni kezd, mert úgy látszik
neki, mintha áttörte volna a gyermekkor határát s egyszerre
belekerült volna a felnőttek világába.</p>
<p>Mennyit vágyott a hosszú nadrágra s a zsebórára és a felnőttek
megbecsülésére: íme most a hosszúnadrágosok, az órások és
szakállasok a legkomolyabban törődnek ővele…</p>
<p>Már szinte tetszik is neki ez a hecc, mintha most a markában
volna valami erő, ami a felnőtteket szorítja. Mintha a mesebeli kis
dongót fogta volna meg, s az volna itt a tenyerében, amelytől a
vadkannak s a hétfejű sárkánynak a varázsereje függ.</p>
<p>Egyszerre csengetnek. Látja, ahogy a kis csizmás pedellus, az
András nevű, húzza a csengő láncát s a hang végigsivít a kollégium
falai között. Pár perc mulva már fiúk nyüzsögnek ki az udvarra s ő
ijedten visszahúzódik az ablaktól, mert azt nem lehet, hogy őt itt
meglássák a karcer ablakában. Hiába nem karcer: mégis tömlöc ez… Az
arca újra kigyúl s az egész teste lázban van, a vére zsibong, le s
fel futkároz az ereiben, hiába bíztatja magát, hogy ez mind semmi,
hogy ez nem számít, hogy őneki igazsága van és ő van felül, és hogy
őtőle bocsánatot kell kérni mindenkinek, aki most megbántja, még az
igazgató úrnak is: azért mégis csak ég az arca a szégyentől s
hiszen nem magyarázhatja meg mindenkinek, hogy neki van igazsága,
nem azoknak, akik őt ide becsukják, s ez a szégyenkezés nagyon
kínos; istenem, talán csendőrök fogják végigkísérni az utcán
hátrakötött kézzel; most újra látja, hogy kísértek egy nyáron öt
embert a falun végig, mert nem akartak aratni a földesúrnak, négy
csendőr ment utánuk feltűzött szuronnyal, kakastollal s ők
kisgyerekek, nézték, éppen délben volt, mikor az iskolából jöttek
hazafelé s kimeredt szemmel bámulták az embereket; ő már akkor sem
értette, miért kell az embereket csendőrrel kísértetni, ha aratni
nem akarnak… S azóta mindig úgy érezte, ha csendőrt látott, hogy az
őrá les, őrá vár hogy egyszer csak őtet is maga elébe veszi, mert ő
sem akart aratni a földesúrnak, mert ő érezte, hogy ő csak annak
akar dolgozni, akinek jólesik s <span class="pagenum"><a name=
"Page_257" id="Page_257">-257-</a></span> már parányi
gyermekszívvel lázadónak érezte magát, mielőtt tudta volna, hogy mi
az a lázadó s nem akart rabszolga lenni, mielőtt tudta volna, hogy
mi az a rabszolga. De mikor egyszer egy meleg nyári este megállott
az udvaruk előtt két lovascsendőr s bekiáltottak nagy hangon, hogy
»Itthon van-e Nyilas?« Akkor az édesanyja, aki éppen búzát rostált
az udvaron, kiejtette a kezéből a rostát ijedségében, csak úgy
lehanyatlott a karja s a rosta kiömlött a ponyvára, szerencsére –
nem a földre, ő látta az édesanyja elsápadt arcát s velesápadt, de
aztán az édesanyja összeszedte magát s erős hangon mondta: Miért
keresik? A csendőr sokáig nem felelt. Nagy lovon volt a két nagy
csendőr, barna bajuszuk volt, kemény, nagy emberek, igen nagyokat
tudhattak pofozni, ha elfognak valakit, nagy fekete öklükben fogták
a ló gyeplőszárát. Végre az, aki kérdezett, elmosolyodott s azt
mondta: de már akkor a szomszédok mind kigyűltek a kerítésekre,
hogy: viszik Nyilast… Azt mondja akkor a csendőr, hogy: »Együtt
mulattunk a minap a tarcali kocsmába, hát meg akartuk keresni, ha
már itt járunk!…«</p>
<p>Erre mindnyájan fellélegzettek s büszkék lettek, hogy a
szomszédok látják, hogy az ő édesapjuk olyan ember, aki
csendőrőrmesterekkel mulat a tarcali kocsmában.</p>
<p>– Mondja meg neki tésasszony, hogy tiszteli Fazekas
őrmester.</p>
<p>Ezzel elugratták a nagy sárga lovakat, de őbenne még most is
vegyesen mozog az öröm s a rettegés: mert hátha mégis egyszer nem
barátnak, hanem ellenségnek jelennek meg a nagy kakastollasok.</p>
<p>Ezalatt kivárta, amíg újra csengettek, a gyerekek eltűntek az
udvarról s akkor ő megint ki mert nézni, aztán újra egyedül maradt
magában a gondolataival. Kínos óra telt el az új csengetésig;
egyedül, egyedül a rettentő szobában. Az idő legnagyobb része azzal
telt el, hogy le s fel járkált lábujjhegyen, hogy kifelé zajt ne
okozzon: ne vegyék észre őt, ne gondoljanak vele, közben néha csak
futó pillanatokig; néha kialakult képekben nyugtalanító s felemelő
érzéseit érzékítette meg. A nagy igazságtalansággal szemben, ami
<span class="pagenum"><a name="Page_258" id=
"Page_258">-258-</a></span> vele történik: a jövőjét állította
szembe. Egy futó pillanatban látta magát híres és nagy embernek,
magas lesz és erős ember s nagy szakállt fog viselni, hosszú
szakállt, mint Széchenyi Döblingben azon a képen s akkor ezek az
emberek mind kicsik lesznek s bocsánatot fognak tőle kérni,
szeretett tanítványuknak fogják mondani s protekciót kérnek tőle:
és ő igen, ő segíteni fog rajtuk s nem is fogja említeni, hogy mit
tettek vele. Aztán megint tompa kábulatba zsibbadt, akkor újra
Toldi Miklós erejét érezte magában s megfogta gondolatban, behúnyt
szemmel az ajtót s annak kilincsét úgy megroppantotta, hogy a
markában maradt, kirúgta az ajtót, az előszobába ment, be az
igazgatói irodába s az asztalt úgy törte darabba, hogy a vastag
tölgyfa szakadt a keze közt, mint a vaj s a tanárok meg voltak
rémülve és alázattal kértek tőle bocsánatot s ő megbocsátott nekik.
Aztán mezítelenül állott előttük, mint a Zichy Mihály képén Ádám a
sziklán, lobogó hajjal s hátravetett két karral a szikla szélén,
alatta a mélység és a sötétség s ő isten trónja előtt áll, tisztán
és szűz testtel s pipacsok nyíltak a búzában körülötte s már otthon
volt az édesanyja előtt és ő szegény kis fiú volt újra és odaborult
az édesanyja ölébe, aki azt súgta neki: Légy jó, fiam, légy jó, kis
fiam, mindhalálig fiacskám, légy jó mindhalálig…</p>
<p>Még egy óraköz is eltelt és senki sem nyitott ajtót rá. Eszébe
jutott a mese, hogy az óriás addig hordta a hegyet, míg a lába,
dereka, nyaka mind elkopott s a koponyája görgött az utolsó
görönggyel, s akkor jött a Jézus Krisztus, felvette a szorgalmas
koponyát s azt mondta neki: Fiam, én megbocsátok neked, s
megcsókolta a szuvas öreg csontot, s akkor megváltott fehér dalia
lett az óriásból, aki fehér lovon lovagolt be a mennyországba… Igy
fog ő is itt elkopni a szenvedésben, de a végén híres ember lesz s
az emberek csodálni fogják és hogy ha egykor visszatér majd
Debrecenbe, a város népe mind kimegy elébe az állomásra s az
ötösfogatot befogják s a polgármester és a püspök jönnek eléje s
üdvözölni fogják őt s ő máris szégyelte magát a nagy ünnepség
miatt… <span class="pagenum"><a name="Page_259" id=
"Page_259">-259-</a></span></p>
<p>És nem fogja ismerni a mai osztályt, oly idegenek azok ott benn
a tanteremben, ahogy ott ülnek s tanulnak, de mit tanulnak? neki
oly ostobaságnak látszott az az egész tanulás: így tanulni, hogy
feladják óráról-órára a leckét s a kihagyott mondatokat nem kell
megtanulni… Ő mindent tudni akar, egyszerre tudni, úgy képzeli,
hogy az belőlről jön, aki akar, az tud, akinek felnyílik a lelke,
abból kijön a tudomány s akkor a tudatlanok hallgatnak a szavára és
olvassák az írását, mert csak írni kell és akkor minden igazság…
Simonyi óbester kisgyerek korába, felmászott egyszer a veres
toronyba… Magos volt a torony, magos a teteje, az egész fedele,
verebekkel tele…</p>
<div class="poem">
<div class="stanza"><span class="i0">Simonyi óbester<br /></span>
<span class="i0">mint egy hős kiállott,<br /></span> <span class=
"i0">Látta onnan maga alatt<br /></span> <span class="i0">Az egész
világot.<br /></span></div>
<div class="stanza"><span class="i0">Kebelét megrakta<br /></span>
<span class="i0">verébfiókákkal,<br /></span> <span class="i0">Nem
cserél most boldogságot<br /></span> <span class="i0">az egész
világgal.<br /></span></div>
<div class="stanza"><span class="i0">Dobjatok le, nem
baj,<br /></span> <span class="i0">van ezernyi
szárnyam…<br /></span> <span class="i0">csunya irigy
földöncsúszók<br /></span> <span class="i0">nézhettek
utánam…<br /></span></div>
<div class="stanza"><span class="i0">Nem is földre száll
az,<br /></span> <span class="i0">hanem fel az égbe,<br /></span>
<span class="i0">kinek százezer szárny<br /></span> <span class=
"i0">csattog a szívébe…<br /></span></div>
</div>
<p class="i0">kacagott és ujjongott, hangtalanul és kidagadt
szívvel s úgy volt, hogy most csakugyan elrepül; ha az ablak nyitva
volna, akkor kiszállna rajta s felrepülne először a gyönyörű
jegenyeakácokra a többi madarak közé s ott fog csicseregni nem
emberi dadogással, hanem pergő, csattogó, csicsergő madárnyelven,
legyen áldott, aki e fákat ültette, legyen átkozott, aki valaha
kivágja, mint a Simonyi-gát fasorát… Aztán elrepül, el, el, el…
teleszíja a tüdejét sok-sok levegővel s érezte, hogy suhant fent a
ragyogó kék égen…</p>
<p>S hangosan valami madárhangot mondott, olyat hogy: tulululu!…
<span class="pagenum"><a name="Page_260" id=
"Page_260">-260-</a></span></p>
<p>És akkor kinyilt az ajtó, bejött a pedellus s látta, hogy a
karjával repülő mozdulatot tett s hallotta, hogy azt mondta:
tululu!</p>
<p>Igen elszégyelte magát, lesütötte a fejét, el is takarta a
kezével s lángvörös lett az arca, azt mondta: jaj istenem.</p>
<p>István bácsi nem igen mondott semmit, csak egy kicsit gyanus
szemmel nézte, mintha egy kicsit megbolondult volna s intett neki,
hogy jöjjön vele.</p>
<p>Ő ment szó nélkül utána, de még mielőtt a szíve elszorult volna,
nevetett egy pillanatig s úgy gondolta, hogy most ő nagy költő
lett, csak le kellett volna írni a verset, mert elfelejti…</p>
<p>Nem az igazgatói irodába vitték, hanem a másik oldalon egy nagy
üres tantermen mentek keresztül, s azontúl volt egy kis keskeny
tanári szoba s abban volt öt vagy hat tanár. Székeken ültek az
ajtótól befelé, úgy összeszorulva, mintha nem szokott volna itt
ennyi ember egyszerre együtt lenni.</p>
<p>Csupa idegen arc volt, ismerte őket látásból, de nem tanította
őt ezek közül egy sem. Ijedten nézte ezeket az arcokat: ez most a
tanári törvényszék, gondolta magában.</p>
<p>Odaállították maguk elé és ő sápadtan s reszketve állott. Akkor
azt mondja az egyik cvikkeres, őszes tanár:</p>
<p>– Nyilas Mihály II. gimnázista, felelj a következő kérdésekre…
De figyelmeztetlek, hogy becsületesen és lelkiismeretesen felelj,
mert most életedről és halálodról van szó. Négy kérdéscsoportra
kell válaszolnod: Első az, hogy miként bíztak meg téged azzal, hogy
Pósalaky úrnak egy forintot tegyél a lutrira, és mikor tetted meg,
hol s kinél és milyen számok voltak azok s mi történt a
reskontóval.</p>
<p>Misi kimeresztette a szemét és nem tudott felelni:</p>
<p>– Én, kérem szépen, tanár úr, ebbe a kis bugyellárisban őriztem
a reskontót és innen elveszett.</p>
<p>– Igen? – mondta szigorúan a tanár. – Elveszett? Ez ugyan már a
második kérdéscsoportba tartozik, de tekintve, hogy az előzmények
nagyon jól tisztába vannak hozva, tehát térjünk át a másik
kérdéscsoportra: Honnan ismered te Török Jánost, <span class=
"pagenum"><a name="Page_261" id="Page_261">-261-</a></span> mit
igért ő neked a reskontóért, mikor fizette ki, amit igért.</p>
<p>– Nekem? – mondta a kis fiú.</p>
<p>– Neked, neked! Majd fel fogom frissíteni az emlékezetedet. Itt
van Török Jánosnak a levele, hogy ő neked tíz forintot igért a
reskontóért s neked meg is adta, mikor a táskáját a kollégiumig
vitted.</p>
<p>Misivel elfordult a világ, halotthalvány lett és szédelgett,
nézett ezekre az emberekre, akik szigorúan, tanáriasan s
ellenségesen pillantottak rá.</p>
<p>– Hol van a tíz forint?</p>
<p>– Azt ő erőszakkal nyomta a zsebembe s én csak másnap találtam
meg, – rebegte a gyermek.</p>
<p>– Hol van a tíz forint?</p>
<p>– Már én azt visszaküldtem Török bácsinak, mert az ő fia Török
úr, – hazudta Misi.</p>
<p>– Igen? ez javítja a helyzetedet, de nem mossa le a tényt, hogy
te a más által rádbízott vagyont könnyelműen, anyagi
kecsegtetésekért eladtad.</p>
<p>Erre a vakmerő hazugságra Misi még azt se tudta mondani, hogy
nem igaz. Az ő hazugsága az imént, hogy már el is küldte, az szent
dolog volt s megnyugtatta a lelkiismeretét: mert bizonyisten
gondolt rá. De ez a hazugság fellázította s kétségbeejtette,
úgyhogy már kezdte nem hinni, hogy süt a nap és kemény a kő…</p>
<p>– Most lássuk csak mindjárt a harmadik kérdéscsoportot: Mi
történt az ötödik osztály termében, hányszor voltál ott, mit
tapasztaltál, hogy szólanak azok a tanárgyalázó nóták s milyen
tivornyákban vettél ott részt.</p>
<p>Misi nagy szemeket meresztett. Az ötödik osztály termében?… Ő
ott sohasem volt. Homályosan rémlett neki valami, hogy a fiúk
szerdán s szombat délután be szoktak járni. Az ötödik osztály
ugyanis egészen külön volt a többi osztálytól a régi kollégiumban s
annak volt egy előszobája is és az a diákok fantáziáját úgy
izgatta, mint egy romantikus várkastély; ott csakugyan lehetett
valami, mert ő egyszer hallotta, hogy gugyit isznak ott, de őt
persze be se vették volna.</p>
<p>– Mert, – folytatta szárazon az elnöklő cvikkeres tanár – mert
az a vélelem került felszínre, hogy <span class="pagenum"><a name=
"Page_262" id="Page_262">-262-</a></span> a fiú azért adta el a
reskontót készpénzért, a bizonytalan nyereséget biztos haszonért,
hogy ezen erkölcstelen összejövetelekeni készpénzkiadásokhoz
hozzájárulhasson.</p>
<p>– Én ott nem voltam soha, nem is tudtam mostanig, hogy ott volt
valami.</p>
<p>A hangja olyan határozott volt, hogy a tanár így szólt:</p>
<p>– Menjünk csak akkor a negyedik kérdéscsoportra: tudomásunkra
jutott, hogy te pénzeket küldözgettél, kinek, mennyit s miből?</p>
<p>A kis fiú szemét elöntötte a könny, torkát elszorította a
fájdalom s csak nézett ezekre a kopasz, ősz, ellenséges emberekre;
hát ezek nem értik őt, vagy az lehetetlenség, hogy egy ember
megértse a másikat?</p>
<p>– Kérem szépen, én nem bántottam senkit, én nem csináltam
senkinek semmit.</p>
<p>– Ez egy haszontalan fiú, – szólalt meg mellette jobbról egy
vastag tanár – még a cipőkenőcsöt is megette.</p>
<p>Misiben megállott, megdermedt a kitörő sírás: a cipőkenőcsöt!
azt is ő ette meg? és nem Böszörményi? az övét!… Nézett erre az
emberre, akinek egészséges, húsos arca volt, szürke szeme s
gesztenyeszínű sodrott bajusza. S akkor megszólalt a másik
tanár.</p>
<p>– Nem helyes dolog megengedni, hogy a gyerekek a kollégiumon
kívül valami címen kint járhassanak. Mit csináltál te valamelyik
este lámpagyújtás után? a leányokat bámultad az utcán?…</p>
<p>Misi most erre a tanárra nézett, ez egy kis kövér, potrohos
ember volt, hátradőlve ült a széken, féllábát a szék lábába
akasztva s félkarral a szék karján lógva, az ujjait összefonta a
mellén, úgy ült ott, mint egy batyú, vastagajkú pöffedt kis ember
volt, barnabőrű s kevés bajuszú, oly undorító volt, mint egy
varangy, Misi ijedten rámeredve nézett s nem tudta elképzelni, mire
gondol ez a tanár úr, hol látta őt, már sem sírni nem tudott, sem
nevetni, csak nézett iszonyodással s nem emlékezett. És nem tudta
elfordítani a szemét róla, annyira iszonyodott tőle, hogy nem bírt
betelni ezzel az iszonyattal. <span class="pagenum"><a name=
"Page_263" id="Page_263">-263-</a></span></p>
<p>Azután a tanárok maguk közt kezdtek valamit vitatni, de ő nem
volt képes figyelni, csak árván állott ott s nem azért volt árva,
mert bántották, hanem azért, mert nem értette ezeket az embereket,
épp oly kevéssé értette őket, mint azok őt. Gondolta kicsit
magában: jó volna mindent elmondani, de nem lehetett, mert akkor
saját magát dicsérni kellett volna, azt kellett volna mondania,
hogy ő különb a többi fiúnál és mindenkinél, mert ő nemcsak hogy
nem tett, de nem is gondolt rosszat senkinek és semmiről. De hogy
lehet ezt megmondani s talán nem is igaz, és talán igazuk is van a
tanároknak s ő csakugyan rossz és gonosz ember s kereste a
multjában az igazságot s akkor elhatározta, hogy meg is fogja
mondani: a bicskát, amit ellopott, ott van a szemétláda mögött.</p>
<p>– De micsoda egy megátalkodott fiú ez, – szólalt meg ebben a
pillanatban az elnök – semmi kérdésre sem felel, ez egy sötét
gonosz lélek, ahelyett, hogy kitárná a szívét, hogy úgy olvassunk
benne, mint a nyitott könyvben, hallgatással tetézi a bűnt, amit
elkövetett. Beszélj!</p>
<p>Misi azt gondolta e pillanatban magában, hogy ti mindnyájan
elébem fogtok jönni s csókolni fogjátok a kezemet, ha én híres
ember leszek és hangosan azt mondta:</p>
<p>– Tanár úr, kérem, én nem csináltam semmit!</p>
<p>S mikor ezt mondta, s hallotta a saját hangját, akkor szégyelte,
hogy ilyen taknyos gyerek és ilyeneket mond, ahelyett, hogy valami
szépet és nagyot cselekedne.</p>
<p>– Mióta tanítsz Doroghyéknál?</p>
<p>Misi gondolkozott, nem emlékezett rá.</p>
<p>– Még csak egyszer kaptam náluk fizetést.</p>
<p>– Úgy. Hát te a fizetésen keresztül emlékezel? Nagyon helyes.
Mennyi a fizetésed?</p>
<p>– Két forint.</p>
<p>– Egy hónapra?</p>
<p>– Igen.</p>
<p>– Osztálytársadat tanítod?</p>
<p>– Igen.</p>
<p>– Mire?</p>
<p>– Számtanra és latinra. <span class="pagenum"><a name="Page_264"
id="Page_264">-264-</a></span></p>
<p>– Egyébre nem?</p>
<p>– Nem.</p>
<p>– Földrajzra, magyarra, semmire?</p>
<p>– Nem.</p>
<p>– Szóval, tefelőled minden egyéb tárgyból megbukhat.</p>
<p>Misi hallgatott.</p>
<p>– No de hát ez persze nem tartozik most ide, – szólalt meg egy
másik tanár.</p>
<p>– De igenis idetartozik, – szólt az elnök – mert ez határozza
meg az erkölcsi felfogását: önző, követelő, anyagi érdekekkel
telített lélek. Hogy ismerkedtél meg s milyen viszonyban voltál a
növendéktársad testvérnénjével, hogy is nevezik, Bellával?</p>
<p>Misi szemöldökét felhúzza magasra:</p>
<p>– Jóban, – mondta csendesen.</p>
<p>– Hogy, hogy?</p>
<p>– Kérem szépen, az igen jó leány, – mondta Misi.</p>
<p>– Jó leány! – kiáltott fel a professzor – egy leány, aki az
erkölcsi romlottságnak akkora fokára sülyedt, hogy megszökik egy
sikkasztóval, az neki jó leány! Nahát beszélj, beszélj, ne kelljen
mindent harapófogóval kihúzni belőled!</p>
<p>De Misi lesütötte a szemét s nem szólt. Az egész olyan tétovának
s bizonytalannak látszott előtte, érezte, hogy ezek az emberek
hiába felnőttek és okos emberek, mégsem fognak megtudni semmit;
hogy lehet megismerni valakinek a lelkét, ha ellenségesen gyilkos
szándékkal akarnak rést ütni bele és úgy feszegetni ki titkait: oh
istenem, ha volna valaki, aki előtt kiönthetné szívét, négyszemközt
és ártatlanul s odaadással. Elnézett az ablak felé s szemei
csüggedten meredtek el a homályos és pókhálós ablakrámán, amely
sivatag volt és sivár, mint az ő élete.</p>
<p>– Engedje meg, kolléga úr, hogy én intézzek kérdéseket
hozzá.</p>
<p>– Tessék.</p>
<p>– Mondd csak fiam, mondd csak gyermekem, – szólott a
feketeszakállas ember, aki most hozzáfordult – hogy vetemedhettél
te arra… mégis, nem kis dolog, hogy azt a reskontót eladd pénzért,
<span class="pagenum"><a name="Page_265" id=
"Page_265">-265-</a></span> értsd meg, pénzért eladni, tíz
forintért eladni azt a reskontót! ezt neked érezni kellett, hogy ez
nem szabad!… Miben bíztál, abban, hogy úgyse húzzák ki!…</p>
<p>– Én nem adtam el!</p>
<p>– Megállj csak, jól van, te azt mondod, nem adtad el; akkor
miért hazudtál az öreg úrnak, hogy a budapesti lutrira tetted és
nem a brünnire és a brünni számokat nem olvastad fel neki.</p>
<p>– Nem volt benne az újságba, tanár úr.</p>
<p>– Ne hazudj!…</p>
<p>– Nem volt benne.</p>
<p>– Ne feleselj! Jobb lett volna, ha nem adtad volna el! De
eladtad! Eladtad gazember! Ne hazudj a szemembe kis gazember! mert
úgy váglak pofon, hogy kibicsaklik a nyakad! Hogy mersz nekem itt
szemtől-szembe hazudni… Miféle gyerek vagy te! Mi az apád?</p>
<p>Misi hallgatott:</p>
<p>– Nem hallottad? Mi az apád?</p>
<p>– Ács.</p>
<p>– Na meglátszik. Igy nevelni rá a hazugságra… Ez bele van
trenírozva a hazudozásba. Miféle anyja, apja van az ilyennek.</p>
<p>Misi erre a szóra merev lett s a fogát összeszorította s úgy
nézett izzó pillantással a tanárra, hogy majdnem felszúrta azt. S a
tanár, aki néhány perccel előbb még édeskés pillantással akarta
lekenyerezni a gyereket s mézes szavakat keresgélt, hogy ön maga
ellen tanuságra bírja, most parasztdühvel kelt ki magából s a
gyerek pillantásától felbőszítve felugrott a helyéről:</p>
<p>– Te alávaló! Nem reszketsz előttem, te gazlélek! kitépem a
füled, te!…</p>
<p>De Misi már úgy állt, mint egy vascövek, állkapcsát
összeszorította s orrcimpái kitágultak, mint a lihegő lóé, fakó
arca még fakóbb lett s úgy nézett ki, mintha egy pillanat mulva
kész volna nekimenni a tanárnak.</p>
<p>– Teljesen romlott erkölcsi karakter, – mondta az elnök
türelmetlenül – azt én az első tekintetre megállapítottam. Csak
ilyen előfeltételek mellett magyarázható meg emberileg a
bűncselekvényeknek <span class="pagenum"><a name="Page_266" id=
"Page_266">-266-</a></span> az a szövevényes halmazata, amely
előttünk áll s amely nem egy tizenegy-tizenkét éves gyermeknek, de
egy kipróbált és raffinált gonosztevőnek is becsületére válnék.</p>
<p>– Kár, hogy egy jeles tanuló ilyen kutyafog!</p>
<p>– Jeles tanuló, jeles tanuló, – mondta az elnök – az ész, az
egyformán lehet az isten adománya s az ördög ajándéka. Az a kérdés,
mi lakik a szívben s nem az, hogy mi az agyban. Romlott szívvel a
legeszesebb ember sem fog az emberiségre áldásos cselekedeteket
elkövetni, jó és nemes lélekkel azonban a legkorlátoltabb ember is
hasznos tagjává lesz a társadalomnak. És a debreceni kollégium
hagyományaihoz nem az illik, hogy világszerte híres gonosztevőket
neveljünk, hanem az, hogy e hazának hű és érdemes, erkölcsös és
hasznos polgárokat istápoljunk.</p>
<p>– Én nem akarok debreceni diák lenni tovább, – kiáltott fel
Misi, mire általános elképedés lett.</p>
<p>– Debreceni diák!… Nem akarsz debreceni diák lenni!… Először is
aligha rajtad áll barátocskám… és másodszor, még az akasztófán is
büszke lehetsz rá, hogy valaha bármily rövid ideig is debreceni
diák voltál!… gaznép!</p>
<p>A hangjában valami rendkívüli áhitat és pietás, lelkesedés volt,
amint azt a szót kiejtette, hogy »debreceni«, amely szinte
magasztos hevülettel töltötte el, úgy hogy felállott az
ünnepélyességnek e pillanatában s vele a többiek is önkéntelenül
felállottak, hogy mint az isten színe előtt dokumentálják azt, amit
ez a szó jelentett: Debrecen! Örökre feledhetetlen maradt ez a
pillanat a gyermek lelkében, mert a patriotizmusnak ezt a magas és
izzó fokát soha többet az életben sehol nem tapasztalta s mint
minden igaz és nagy érzés, valóban átragadt reá is és egyszerre
szégyelte magát vakságáért és szerencsétlenségéért… hogy bár egy
pillanatra is el tudta veszteni a debreceniség egész lelket betöltő
varázsát.</p>
<p>De amint felállottak, egyszerre el is vesztették a vizsgálat
eddigi formaszerű nyugalmát, mozogni kezdettek, jönni-menni, párban
beszélgetni, heves <span class="pagenum"><a name="Page_267" id=
"Page_267">-267-</a></span> és ingerült hangon szólottak az ifjúság
romló erkölcséről, a haza jövőjéről…</p>
<p>– Eredj ki, – szólt aztán az elnök a gyereknek – majd várj be és
majd hivatunk, ha kellesz.</p>
<p>Akkor a kis fiú az igazgatóhoz fordult, aki az egész gyűlésen
némán volt jelen s azt mondta neki:</p>
<p>– Kérem szépen, igazgató úr, azért jófiúnak tetszik engem
gondolni, úgy-e?</p>
<p>Az igazgató egy pillanatra felkapta a szemöldökét, azután azt
mondta:</p>
<p>– Hm… Éppen azt akarjuk megtudni… Éppen ezt firtatják a
prófesszor urak!…</p>
<p>A kisfiú lehajtotta a fejét s kiment, de a szíve azért titkon
mégis csak az öreg úrnál maradt egy kicsit.</p>
<p>Ahogy kilépett az ajtón s még hallotta a heves beszélgetést,
amely odabent újra kitört, a tanterem ajtaján bejött valaki, akin
az első pillanatban maga sem tudta miért, csak épen valami boldog,
felfakadó örömben ismert rá, az ő valakijére: a nagybátyja jött
meg, Isaák Géza, nagy barna bunda volt rajta, olyan úri nagybunda s
keskeny kis fején fekete kis kemény kalap volt, nagy sötét szeme
kutatva pillantott körül s ahogy felismerte kis öccsét, kitárt
karral sietett hozzá.</p>
<p>– Misikém, – mondta s a keblére ölelte.</p>
<p>És a kis fiút, aki annyi időt töltött el idegenek közt s nem
mondta senki neki ezt a szót, hogy <i>Misikém</i>… elöntötte a
könny s beleroskadt a bátyja karjába s belefúrta az arcát annak
jéghideg bundájába s szakadt, szakadt belőle a zokogás.</p>
<p>Soká, soká sírt: kimondhatatlan az a boldogság, hogy sírhat,
valakinek a szívére borulva, a bátyjának, az eszményképének, az
egész család szemefényének, az édes jó Géza bátyjának, akiről oly
régen nem hallott hírt, nem kapott levelet, akire nem is gondolt a
nagy bajában, hogy az megjött és megszabadítja őt…</p>
<p>– Bántanak, – fuldoklott ki belőle ez az egy szó – bántanak,
Géza bátyám…</p>
<p>És az keztyűtlen kézzel megsimogatta a fejét s megcsókolta a
homlokát s nedves szemmel nézett a <span class="pagenum"><a name=
"Page_268" id="Page_268">-268-</a></span> szemébe: az ő nagy,
dióbarna szeme is könnyel volt tele, oh azok a drága, nagy komoly
szemek:</p>
<p>– Édes kis fiam…</p>
<p>– Nem leszek többé debreceni diák! – kiáltotta a gyerek. – Nem
akarok többet!… bántanak!…</p>
<p>És zokogott s csuklott és hörgött és nem bírta elég erővel
kiadni magából a tajtékzó, lávádzó nagy feszültséget, ami annyi idő
óta felgyűlt benne…</p>
<p>A bátyja magához szorította, ölelte s szorongatta, kigombolt
kabátjába vette a didergő, reszkető, halálsápadt, kis szomorú
fekete gyereket, aki a ruhát marta s az öklét véresre harapta, hogy
elfojtsa a kínos zokogását.</p>
<h2>XII. FEJEZET</h2>
<p class="summary">amelyben kiviláglik, hogy a kis Misi egész
életében minden munkáját ugyanolyan csodálatos és rendkívüli
zűrzavarok és kétségbeejtő válságok között vitte végbe, mint első
kis versének költését.</p>
<p>– Maradj itt fiacskám, – szólt a nagybátyja kimondhatatlan
szeretettel – bemegyek hozzájuk, te csak várj itt, csak várj itt
szépen.</p>
<p>Misi összekucorgott a középső padsorban, az első pad szélén s
remegett, reszketett. A homlokát a kezére fektette, a hideg rázta,
vacogott a foga s a vacogás taktusára egyszerre csak elkezdte
mondani: Simonyi – óbester – kisgyerek – korába… felmászott –
eccera – verestoromba… Magosvolt – a toron – magosa teteje –
azegész – fedele – verebe – kkeltele – Simonyi – óbester – mintegy
a hős – kiállott – ott látta – alatta – azegész – világot. –
Azsebét – megtömte – verébfi – ókákkal – nemcserél – nemostan –
azegész – világgal…</p>
<p>Egyszerre megütődött, úgy rémlett neki, hogy szebb volt ez a
karcerben, mikor először kitalálta.</p>
<p>Ijedség fogta el… Mintha elveszített volna valamit. Valamit
kiesett…</p>
<p>Újra kezdte mondani: Lámmegmondtam – Angyalbandi – nemenjaz –
alföldre… Betyároknak, <span class="pagenum"><a name="Page_269" id=
"Page_269">-269-</a></span> zsiványoknak – közibe – közibe… Ez
sokkal jobbnak tetszett neki s próbálta: trallalala – trallalala –
trallala – trallala…</p>
<div class="poem">
<div class="stanza"><span class="i0">Kebelét megrakta<br /></span>
<span class="i0">verébfi – ókákkal,<br /></span> <span class=
"i0">nemcserélne most az egész<br /></span> <span class="i0">kerek
– világgal…<br /></span></div>
</div>
<p>A homlokát erősen a pad széléhez szorította s erőltette az
agyát, hogy eszébe jusson, a szemét behúnyta, hogy fájt s
vicsorított hozzá:</p>
<div class="poem">
<div class="stanza"><span class="i0">Kebelét megrakta<br /></span>
<span class="i0">apró verébfival,<br /></span> <span class="i0">nem
cserél most boldogságot<br /></span> <span class="i0">a –
kollégiummal…<br /></span></div>
</div>
<p>Hevesen elkezdett kacagni. A vers zörgött, zötyögött, de ez a
gondolat, hogy ő most nem cserélne, ő az üldözött, a bántott, a
kínzott gyerek, az egész kintugráló vidám kollégiumi néppel… »Nem
vers, de igaz!« (Tavaly Ilonka kisasszony mesélt egy adomát
Törökéknél, hogy volt egyszer egy úr, aki meg akarta tréfálni az
inasát s azt mondta neki: Tudsz te verset mondani, Miska? Nem? Hát
én mondok neked egy verset:</p>
<div class="poem">
<div class="stanza"><span class="i0">Hallod-e te hebehurgya
Miska,<br /></span> <span class="i0">Szeret engem a húgod
Juliska!<br /></span></div>
</div>
<p class="i0">És hozzátette, hogy: látod szamár, ez vers, de nem
igaz. Erre azt mondta a legény:</p>
<div class="poem">
<div class="stanza"><span class="i0">Hallja-e a nagyságos
úr,<br /></span> <span class="i0">szeret engem a nagyságos
asszony!<br /></span></div>
</div>
<p class="i0">És ő is hozzátette: tetszik-e látni nagyságos úr, ez
nem vers, de igaz.)</p>
<p>Ezen ő tavaly mindig nevetett, ha eszébe jutott, pedig nem
értette, de most éppen ilyennek tetszett neki a saját kádenciája:
hogy nem cserélne a kollégiummal. Nem vers, de igaz.</p>
<p>Olyan soká nevetgélt, lehajtott fejjel, a homlokával a pad
szélén, hogy a szeme is könnyes lett és olyan éhes, hogy hirtelen
úgy érezte, kiesik a hasa. Aztán megint a Simonyi óbester jutott
eszébe, már <span class="pagenum"><a name="Page_270" id=
"Page_270">-270-</a></span> ördög bánja, kicsapják, nem csapják, de
istenem, hogy lehetett elfelejteni azt a szépet:</p>
<div class="poem">
<div class="stanza"><span class="i0">Százezer szárny csattog
annak<br /></span> <span class="i0">a szívébe…<br /></span></div>
</div>
<p class="i0">vagy hogy volt. Sehogy se bírta visszahozni, mintha
nem is ő találta volna ki, csak olvasta volna, vagy álmodta volna s
mindjárt elfelejtette…</p>
<p>Hirtelen ezen is nevetni kezdett; ilyen butaságot, az ember költ
egy verset és azt is elfelejti… Azok a csúszómászók kiverték a
fejéből odabenn:</p>
<div class="poem">
<div class="stanza"><span class="i0">Csúnya irígy
csúszómászók,<br /></span> <span class="i0">van ezernyi
szárnyam…<br /></span> <span class="i0">nézhettek
utánam…<br /></span></div>
</div>
<p class="i0">ilyenek voltak valahogy benne.</p>
<p>Előkaparta a mellénye zsebéből a ceruzát, de papirja nem volt.
Csak egy kis cédulát talált, de attól hevesen elkezdett a szíve
dobogni, az édesapja utalványának a szelvénye volt…</p>
<p>Lehajtotta a fejét s újra a padra borult, mintha porrá lett
volna, összeesett, megsemmisült. Hirtelen azt a fáradtságot érezte,
az édesapja sorsát, az ő szerencsétlenségét; most megsejtette, mi
volt a kinyizsi baj… Olyan kicsire gubbaszkodott, amilyenre
lehetett… A nehéz porban cammogott hirtelen, a forró homokon, mikor
a mult nyáron ételt vitt édesapjának Kinyizsre s a mély homokban
térdig járt s alig bírta a hőségen a lábát: most a dermesztő
hidegben ugyanazt a verejtéket érezte kiütni magán, amit a hő
nyáron érzett… Szörnyű káromkodást hallott, az egész teste végig
iszonyodott, ahogy a kiskaput benyitotta, látta a nagy fekete
parasztot, aki ordítva emelgette az öklét s két-három feketeruhás
parasztasszonyt, akik uszították s torkukszakadtából acsarkodtak s
az édesapja ott állott, olyan kicsi volt köztük s csüggedt…</p>
<p>– Az isten így meg úgy… röpködött az isten neve vastagon és
durván, és zuborogva, rotyogva a paraszt szájából, mint a trágyalé…
– Százhatvankét forintért vállalta, má kétszáztizet kiattam, még
hun vagyunk!… még se ódala, se ajtaja, se semmi az isten…
<span class="pagenum"><a name="Page_271" id=
"Page_271">-271-</a></span></p>
<p>Mikor az édesapja meglátta őt, ahogy az ételhordó szilkével
beállított, ránevetett, mintha ez mind szélfúvás volna, oda se
hederített nekik:</p>
<p>– No Gazsi, – mondotta tréfásan, mert minden gyerekének szokása
volt, valami tréfás nevet adni, – mit hoztál? krumplilevest?</p>
<p>– Csirkebecsináltat, – mondta ő.</p>
<p>– Pszhő – tett valahogy így furcsán az édesapja, –
csirkebecsináltat!… Várj csak egy kicsit, megyek mindjárt veled – s
hátra akart menni az udvaron, de a parasztok, akiket egy percre
megállított a veszekedésben a gyerek megjelenése, most újra
elkezdték:</p>
<p>– Egy krajcárt se! Nem fizetek többet, maga becsapott,
meglopott, maga gazember!</p>
<p>De az édesapja most egyszerre paprikamérges lett:</p>
<p>– Fogja be a száját kend, mert úgy belevágom ezt a fejszét,
valahol egy… Itt hagyom, csinálja meg magának!… Dűjjön össze az
egész, szakaggyon rá, az…</p>
<p>– Százhatvankét forintért vállalta!</p>
<p>– Az isten a százhatvankét forintjával! Hát hol van az a
százhatvankét forint?… Többet megivott abból kend, mint én, mer én
fizettem kendnek áldomást, de kend még egy deci pálinkát se nekem!
Itt a százhatvankét forintja a házába, ott a gerenda, ott a
szarufa, ott a zsindely, itt a munka! A guta döglessze meg a
kendtek százhatvankét pengőjét, tetvesek!</p>
<p>– Vállalta, csinájja meg, ha vállalta, csinájja meg! Minek
vállalta, ha nem tuggya annyiból kicsinálni, – rikácsoltak az
asszonyok.</p>
<p>– Mit vállaltam én? hun van az, amit én vállaltam, maguknak húsz
centivel magasabb fal kellett, tíz centivel nagyobb ablak kellett,
dufla ajtó kellett, vastag szarufa kellett, maguknak palota
kellett, hiszen azt a görbe nyakát fel se tudja emelni olyan
egyenesre, hogy felnézzen a háza tetejére, valahun egy fogatlan
vénasszony! Ne járjon a szája már, menjen, haljon meg! Egy ilyen
vénasszonynak már nem kastély, annak már a koporsóba a helye!
<span class="pagenum"><a name="Page_272" id=
"Page_272">-272-</a></span></p>
<p>Sok hallgató volt, nevették, az édesapja kézen fogta. – Gyer
innen! – kiáltott rá s elmentek az utcára, onnan a kocsmába, mire
odaértek, akkorra már az édesapja lecsillapodott, hogy nem
hallották a tovább folytatódó csatározást.</p>
<p>De ő reszketett, a lába remegett, a szíve vert s úgy gondolta,
hogy a parasztoknak van igaza s az édesapja becsapta azokat, pedig
úgy dolgozott nekik, mint a tűz, három ember nem csinál meg annyit
egy nap alatt, mint ő egy óra alatt, hogy vág, emel, dob, rendez,
ég a mozdulata, valami emésztő tűz lobog benne: mit értik azt ezek
a nehéz, tohonya, lassú mozgású népek, hogy áll, hogy áll az a
napszámos, a pipa lóg a szájában, a csizmát alig mozdítja idébb,
odább: ember ez is?… az ő édesapja tízszer átfut a falun azalatt,
míg az egy kosár földdel végigtehénkedik fel a padlásra… S mekkora
fákat repít fel a tetőre, még reggel semmi sincs sehol, estére
olyan pár szarufák sora áll, be is van lécezve s milyen tehetetlen
marhákkal kell dolgoznia… És azok a gazok, azért a pénzért: nem
nézik azok, hogy mit teremtett oda nekik a kis Nyilas mester, csak
azt számították, spekulálták a tompa eszükkel, hogy: a forint: a
krajcár… Hogy mindent megkapjanak, amit csak a szemük, szájuk
kitalál, de ők egy garassal többet ne adjanak, mint ami ki volt
<i>alkudva</i>, kupori, zsugori módon… Saját magának dolgozott
szegény, úgy dolgozott, mint saját magának a legkülönb ember: ez
igen, ezt elfogadták, ennek nevettek, hogy kaptak egy bolondot, aki
nekik így töri magát, hisz ők fizették a fát, az anyagot, a
napszámot, látták, hogy nem lop el belőle semmit, nem <i>keres</i>
és mikor a kimondott összegen túlment, mert nem telt ki belőle:
elkívánták volna, hogy a vállaló mester elmenjen haza a falujába,
adja el a házát, a ruháját, az ingét s fizesse tovább az ő házuk
költségét… Emésztő düh s olthatatlan gyűlölet égett a gyermek
lelkében most. De akkor becstelennek tartotta az apját s úgy
gondolta, igenis, meg kellene tenni és inkább tönkremenni, mint
hogy ilyen csúfságot érjen…</p>
<p>Néhány kanállal evett az apa jóízűen az ételből: Na egyél! –
mondta aztán s odatolta neki és ő szemérmes restelkedéssel
mentegetődzött, mert azt szerette <span class="pagenum"><a name=
"Page_273" id="Page_273">-273-</a></span> volna, ha elteszi magának
estére, vagy holnapra. De rászólt. – Egyél te mókus, vagy odaadom
ennek a cigánygyereknek! Erre ő gyorsan enni kezdett, mert tudta,
hogy megteszi.</p>
<p>És tessék, valahogy ugyanolyan bajban van most ő is, mint akkor
az édesapja: íme egész sereg vén ember, tanárok, férfiak ültek
össze, hogy őt szidják, büntessék, kicsapják; végigsimította a
homlokát s azt mondta:</p>
<p>– Jaj istenem, istenem, – s ebben a sóhajban benne volt a
legnagyobb fáradtság: az emberek értelmetlenségével való viaskodás
kimerültsége…</p>
<p>Mi az, mi az, ami megakadályozza az embereket abban, hogy
egymást megértsék?</p>
<p>Hát lehetetlen, hogy az igaz ember a sötét s buta emberek közt
élni tudjon?… Az édesapja egy perzselő tűzáradat, amely munkában ég
s olthatatlan sebességgel teremt mindenki számára valamit, amire
másoknak szüksége van: s minden munkájának a vége veszekedés,
elégedetlenség, felzúdulás… Ő ijedten s gyáván búvik el az emberek
szeme elől s teljesen magába bujva, vackában, zugában,
gondolatainak csöndjében él s kisgyerekül már akar valamit
mindenkinek adni, tenni, gondolni akar jó gondolatot mások számára:
és íme már a legelső lépésén ekkora felzúdulást ébreszt…</p>
<p>Nem, ez elintézhetetlen… Soha ezt ő megmagyarázni, kifejteni,
világossá tenni nem tudja, nem képes ő megvilágosítani az emberek
elméjét: ez az eset rajta marad míg él, el fogják emlegetni, míg
emberek emlékezni tudnak…</p>
<p>Nézte, nézte a ceruzáját, amely hatszögletű volt és kopott és
rövid, és a két oldala a végén le volt faragva, két egymással
szemközti lapja, hullámosan, szépen: s ez volt az ő <i>jele</i>,
kézjegye a ceruzán, hogy ez az övé, nem is azért, hogy megismerje,
ha elvész, mert ha elveszne, ellopnák, ő nem kérné vissza s ő el
sem árulná soha, hogy az övé, mint a kalapját, azt is megismerte a
kertészlegény fején, mégis őrajta maradt a gyanú, csak azért, hogy
most, míg az ő tulajdona, olyan legyen, amilyen senkinek sincs:
senkinek a világon, csak neki van így megfaragott plajbásza és
másnak senkinek… Kopogtatni <span class="pagenum"><a name=
"Page_274" id="Page_274">-274-</a></span> kezdett vele,
koppantgatni, hogy: Simonyi óbester… mint egy hős kiállott… ottan
látta köröskörül… az egész világot!…</p>
<p>Ah, nem így volt: szebb volt. Hogy lehetett elveszteni. A fogát
összeszorította s azt gondolta, az szinte dicsőség, hogy elveszett
a reskontó, patvar vigye a pénzt, a sok pénzt, az egész koffer
bankót… de elveszíteni a saját költeményét…</p>
<p>Didergett valami titkos kéjtől, hogy mégis volt egy verse, ami
elveszett… ha el nem veszett volna, akkor talán híres lett volna,
tán egyszer az iskolában tanították volna a tanárok s
beszekundázott volna, aki nem tudja elmondani… megmagyarázták
volna, hogy azt, hogy »százezerszárny«, nem úgy kell érteni, hogy
valóságos madárszárnyak… hanem izé…</p>
<p>Bentről hangokat hallott, erre elszorult a szíve, de nem tudta,
miért? egészen meg volt könnyebbülve, istenem, mit búsul, hisz már
nincs baj: itt van Géza bátyám!… Megvan a megváltás… itt a
megváltó… hisz már nem az ő gondja, hogy mi történik tovább,
levette a válláról a felelősséget valaki… és úgy hasonlított most a
Gézabátyám arca a jó Jézus-Krisztuséhoz, épp olyan szelid jó
szakálla van, barna szakálla, erős szeme, ami átlát a szíveken és
mindenható… Magára veszi most, kideríti most a bűnt, hogy nem bűn,
hanem erény… Így jó, ha van, aki az emberről leveszi a
felelősséget, így jó… hogy felegyenesedik az emberi lélek az ő
dicsőségében s aki előbb sárral lett dobálva, most tisztán és
dicsőségesen fehér…</p>
<p>Kijöttek a tanárok zsibongva s ő már úgy állott fel, szinte
átszellemülten dideregve.</p>
<p>– No, szegény kis nebuló, – mondta az igazgató erős
katonahangján, – mindig mondtam, mit kerítenek ilyen nagy feneket
ennek a szamárságnak… Nézzetek rá! sugárzik róla a
becsületesség…</p>
<p>Misinek arcát elöntötte a könny.</p>
<p>– Jótanuló, jómunkás, pénzkereső gyerek: büszke lehet a szegény
édesapja rá… No, sebaj fiam, csak ezután megbecsüld magad…</p>
<p>Sápadtan, pirosan, ijedten s álmélkodva állt fel Misi, de a
tanárok tovább is sötétek, gonoszak, idegenek voltak, mintha nem
lett volna ínyükre a szerencsés <span class="pagenum"><a name=
"Page_275" id="Page_275">-275-</a></span> befejezés; a kövér,
pohos, krumplifejű tanár olyan vállveregetően nézett rá, hogy ő
megint csak nem bírta róla levenni a szemét az útálattól, még mikor
tovább ment, még mindig utána nézett, hogy tovább útálhassa. Mért
nézte ezt a tanárt oly elökröndöző undorral, szegényke nem is
tudta, milyen tehetségtelen történész volt e professzor, csak
később tudta meg, hogy Bethlen Gáborról milyen iszonyúan ostoba
írásokat írt ez a hájfejű, aki rothadt elteltséggel nézett mindent
a világban, ami ész, szív és erő. Az elnök egészen megváltozott
jóakarattal nézett rá, ez rendes ember volt, olyan, amilyennek kell
lenni: ha szid, zsörtölő, ha dícsér, fecseg:</p>
<p>– No fiacskám, ezek után csak egy tanácsot adok, azt, ami benne
van a kollégium címerében: »Ora el labora!«… Tudod mit jelent ez?
imádkozzál és dolgozzál! ezt tartsd szem előtt: imádkozni s
dolgozni! akkor a jó isten segítségét nem fogod nélkülözni… Hát
akarsz-e már debreceni diák lenni? – s körülnézett nevetősen a
kollégákon, mint aki tudja, hogy mitől döglik a légy s egyúttal két
kézzel igazította meg a cvikkerjét:</p>
<p>De ekkor Misiből kigyúlt valami dac, megmerevedett és rekedt
lett és azt felelte:</p>
<p>– Nem.</p>
<p>Nagy konsternáció tört ki az egész társaságon, elképedve néztek
a gyerekre s leginkább persze az elnök, aki egyszerre nem tudta
elég nagyra nyitni apró szemeit:</p>
<p>– Neeem?… – s szemöldökét olyan magasra húzta, ahogy bírta – és
mért nem?!… rikácsolta el magát.</p>
<p>Misi hallgatott. Már majdnem elkiáltotta magát, hogy: <em class=
"gesperrt">csak nem</em>!… mikor a szeme a bátyjáéval találkozott,
aki komolyan, csodálkozva, de megértően, figyelmeztetve s kérve
pillantott rá… és az ő szeme ott maradt a drága barna szemekben, a
mély és mennybéli drága szempárban, aki mintha messze
mese-messziből, a túlvilágról, ködökön, felhőkön, elmult élteken át
pillantott volna rá s elbágyadt és ellankadt s elvesztette erejét s
érezte, hogy megrokkan benne az akarat, a gonoszság, elomlik az
erő, a kegyetlenség s jóságra és türelemre válik s <span class=
"pagenum"><a name="Page_276" id="Page_276">-276-</a></span> mély
szakadék szélén ingott és lebegett s nem mondta tovább, nem mondta,
csak gondolta, suttogta, magában vacogta: számtalanszor, hogy: nem…
nem… nem… csak: nem!… csak: nem!… csak: nem!…</p>
<p>– Nem kell kínozni a gyereket! – mondta az igazgató. – És ha nem
akar, nem akar!… Ember lesz a pataki diákból is, nemcsak a
debreceniből, hogy a tatár vigye el!</p>
<p>Erre ő még jobban összecsuklott s érezte, hogy a bátyja kézen
fogja, jégdermedt kezeit még hűvösebb kezébe veszi s aztán elvezeti
a sok beszédek és már tűrhetetlen okos emberek közül…</p>
<p>Vakon, mintegy szellemkézen ment… lépcsőkön fel, folyosókon
tova.</p>
<p>– Melyik az ágyad? – kérdezte a bátyja, mikor a coetusban
voltak. Ő az ágyához ment s szeretettel simogatta fekvőhelyét: – ez
az én ágyam, – mondta s megérintette, mint éjfélkor koporsóját az
ébredő halott. – Ez az én ládám, – mondta s rátette ujjait a
ládára, mint a fejfára, – ez az én fiókom – és megkerítette
virágfakasztó varázzsal debreceni diákságának kopott sírkertjét, a
zöld asztal elejét…</p>
<p>Kihúzta a fiókot, hogy valamit kiszedjen belőle, maga sem tudta
mit, csak tétovázott a keze, az ujja a legszeretettebb szál virág
után a sírhanton s hirtelen kiemelte a pergamentbe kötött könyvet,
az üreset… és remegett tőle, mert tudta, hogy a verset ebbe fogja…
ah nem fogja beleírni, nem, nem, mert akkor elolvasnák és megtudnák
és beszéd lenne róla és a titkot elveszteni… azt nem… és mégis ezt
a könyvet vitte csak, a többi az mind vesszen el… mert csak ez az
egy a becses, a legbecsesebb, a fehér, a tiszta, a jövő életnek
szimboluma, a könyv, amely sosem telt meg, mert soha az élet
eleget, nagyot, belevaló méltót hozni nem hozhat…</p>
<p>De semmi mást nem vitt, csak ezt szorongatta s ment bátyjával
tovább és a hátsó lépcsőn mentek le a kollégiumból, a nagytemplom
felőli régi, szédítően magas boltozatú lépcsőn, ki, kí a
világba.</p>
<p>A zeneterem óriási kétszárnyú ajtaján taktusos éneklés szűrődött
ki s a szíve megzajdult: soha többet oda bejutni nem fog ő és soha
többet nem lesz debreceni diák… a kín fullasztotta be, mikor lement
a <span class="pagenum"><a name="Page_277" id=
"Page_277">-277-</a></span> lépcsőn, hogy azon többet vissza ne
forduljon, minden fokon egy hulló könnycseppjét ejtette el, így
szállt lejjebb, lejebb a mélybe, a mélybe s már nem debreceni
díák…</p>
<p>Az első emeleten a prepák hegedültek, a szívébe sikított az édes
jó cincogás, ami az őszt olyan kimondhatatlanul különössé tette, a
bicegő skálák s a kezdő kezében ijedten sikító szegény hegedűk… és
ő többet már nem debreceni diák…</p>
<p>Most hirtelen szemébe tűnt a nagy szemétláda, a szürke óriás
tölgyszekrény, amely mögött örökre ott lakik a Böszörményi
bicskája… s megrándult a karja s szeretett vón odatérdepelni, mint
a templomban s a homlokát földre tenni a bűnbánattól bűneiért és…
kikotorni… s elvinni a bicskát… emlékül, hogy ő volt debreceni
diák.</p>
<p>Lejjebb a féllépcsőn megismerte a helyet, ahol a dinnyét megette
az ősszel, hogy ne kelljen másnak adni belőle senkinek s a
földszinten a nagydiákok könyvtárát, ahonnan könyveket cipelt Nagy
úrnak, a debreceni lunátikust, óh Istenem Nagyúr… a kis púpos jó
ember s a magyarok dicsőséges ősi eredete, mind megmarkolta a
szívét, hogy azt hitte meghal, mire kiérnek a kapun s még ráadásul
e pillanatban felcsendül a csengő és ő összerezzent: a Csokonai
csengője, amivel őt kiharangozzák a kollégiumból…</p>
<p>Csak 12 órát csengettek s ő kint volt egy ugrással, lent a
téglajárdán, ott nagyot lélegzett, kinyílt a tüdeje s teliszívta
magát: még az imént elnyomott kis, szenvedő debreceni diák, most
felszabadult, boldog ember az emberek között…</p>
<p>Röpülve ment keresztül a városon a bátyja hűs kezén, szellemkéz
biztos erején…</p>
<p>És mikor a Pongrác bolthoz értek, egyszerre csak ijedten
visszanézett, úgy érezte, a Nagytemplom magasba emeli piros
sapkáját s azzal, mint süveggel gyerek a lepkét, egy nagy
kiáltással leborítja őt: ezen a helyen, ahol minden s annyi történt
vele, az öreg úr kapuja előtt s a divatkereskedés, ahol Bellát
látta s ahol a fiúval veszekedett, s a sivatag-tér szörnyűsége: a
rádőlő templom árnyéka: harangkongás: elszédült s ájultan hullott a
járdára.</p>
<p>Még mikor a kövön feküdt, a jeges aszfalton, nem <span class=
"pagenum"><a name="Page_278" id="Page_278">-278-</a></span>
vesztette el az eszét, emlékébe villant, hogy milyen forró volt ez
az aszfalt, mikor az a mezítlábos belépett, akinek a lábanyoma most
is ott van a Nagyvárad-utca felé, a vasút felé, Bella elutazott, oh
jaj, szegény Bella… Vajjon az ő lebukásának nyoma itt marad a hideg
aszfalton… és Debrecen utcáin?… – s mosolygott.</p>
<p>Csak az ágyban tért magához, igen rossz és kínos emlékek közt,
az ajka tüzességét érezte és a lehellete forróságát és a hosszú,
hosszú vergődés nyomorúságát, a vére úgy dolgozott, mint gőz a
kazánban, gépész nagybátyja tüzesgépjében, egyszerr hallotta
titokban, hogy az édesapja birtoka azért úszott el, mert
elárverezték, mert a tüzesgép felrobbant az alföldön, de nem csak
úgy magától, hanem mert felrobbantották… s emiatt licitáltak el
mindent a tiszaparti kisfaluban, a nagy diófákat és a szilvásokat,
ahol hetekig főzték ősszel a lekvárt s ők koldusok lettek s
földönfutók, akik féltek a csendőr kakastollától és a váltó nevétől
és a pálinka szagától… és ő most úgy félt, hogy neki most fel kell
robbannia, mint annak a kazánnak és el kell pusztulni, az édesapja
élete is itt van az ő betegségében és hogy az ő életét is
felrobbantotta az alföldi robbanás és az apja őseinek nagy
szerencsétlensége, a jobbágyok, a földesurak rajtuk feküdtek, míg
csak ki nem robbant a világ… Jaj…</p>
<p>Mikor jobban lett, piros narancsot hozott neki a bátyja, vérbélű
narancsot kettőt s ő kezébe vette és gyönyörű volt, ő sose mert
venni, ki volt téve a Leidenfrost kirakatába »vérbélű narancs«, de
sajnált érte darabjáért három krajcárt… s virágot is hozott neki s
eszébe jutott, hogy ő már volt egyszer ilyen beteg: a meneküléskor,
mikor a szülei szekéren futottak, a Tiszapartról messze, más
megyébe, homokra a fekete földekről… s ő meg az öccse ketten
betegen feküdtek a nagybátyjánál, a gépésznél, vereshimlőbe s azt
írta a bácsi az édesapjának: »sógor a gyerekeid betegek, gyere
értük, mert én nem vállalom!«… ilyen kegyetlenül és az édesapja
eljött, akkor is nagy tél volt és betoppant s csinált neki csergő
játékot dióhéjból, doboló játékot s nem vitte el őket, mert
biztosan egy krajcárja sem volt… és vajjon most van-e? <span class=
"pagenum"><a name="Page_279" id="Page_279">-279-</a></span></p>
<p>Sokat sírt, befelé fordulva a falnak…</p>
<p>Egyszer eljöttek hozzá Orczy meg Gimesi, mikor egyedül volt s
nem volt otthon a bátyja.</p>
<p>Nagyon örült és nagyon izgatott lett. Kezet fogott velük s
büszke volt, ilyen szép ágyban fekszik a szállodában, meleg
szobában, mint a gőzfürdő s az éjjeli szekrényen orvosságosüvegek
vannak s poharak, ezüstkanál és beteg!</p>
<p>– Szervusz Misi.</p>
<p>– Szervusz Orczy.</p>
<p>– Szervusz.</p>
<p>– Szervusz Gimesi.</p>
<p>– Hát hogy vagy.</p>
<p>– Hát csak jól.</p>
<p>– Hát én olvastam a Török úr levelét, amit írt a rendőrségnek,
te olvastad?</p>
<p>– Én nem olvastam.</p>
<p>– Hát hogy bevallja, hogy ő lopta el a zsebedből a
reskontót.</p>
<p>– De mikor?</p>
<p>– Mikor mutogattad náluk, az apjáéknál.</p>
<p>Misi visszagondolt, az lehetséges. Mert nem adta vissza.</p>
<p>– És azt is megírta, hogy a tíz forintot akkor dugta a zsebedbe,
mikor a pakktáskát letetted.</p>
<p>– Igen, azt gondoltam.</p>
<p>– És százhúsz forintot nyert és abból 10 forintot neked adott,
negyven forintot elköltött ruhára Bellának, ez ötven, tíz forintot
egyébre, az hatvan, húsz forintba került az út, az 80, tíz forintot
adott Bellának, mikor a hercegékhez ment, az kilencven, a kocsit is
ő fizette ki, az két forint és csokrot is vett háromért, az 95, és
a többit ellumpolta és az utolsó tizenöt krajcáron vett három
levélbélyeget s megírta bűneit egyben az apjának, egyben a te
bátyádnak s egyben a rendőrségnek s akkor bele akart ugrani a
Dunába, de nem ugrott bele, mert hideg volt a víz biztosan.</p>
<p>Orczy és Gimesi nagyon nevettek, de Misi folyton csak azt
mondogatta elhűlve: százhúsz forint, százhúsz forint… ez az
egész?</p>
<p>Szörnyen le volt hangolódva: százhúsz forint az egész… Akkor
mivel volt tele a pakktáska?…</p>
<p>– De nem baj, mert kifizették, – mondta <span class=
"pagenum"><a name="Page_280" id="Page_280">-280-</a></span> Orczy –
az egészet! már Pósalaky úr meg is kapta a hatvan forintot és a te
bácsid az ötven forintot, mert tizet már kaptál, azt
beleszámították. De a te Géza bácsid nem fogadta el, mert Törökék
szegények és ő sok jóval tartozik nekik, – azt mondta. Mert Török
tanító fizette ki, hogy a fia becsületét megmentse.</p>
<p>Misi, savanyú volt a szája, úgy hallgatta. A fiúk sokat
beszéltek, az egész iskola tudja, hogy ő nem akar többet debreceni
diák lenni és ez nagyon tetszik mindenkinek.</p>
<p>Akkor megérkezett a Géza bátyja s megkérte a fiúkat, hogy most
hagyják magában Misit, mert megint láza lesz.</p>
<p>Másnap eljött Viola Sanyival. Viola nagyon sírt s bocsánatot
kért Misitől s meg is csókolta, azt mondta, hogy »Bella csókoltatja
az ő kis poétáját« (ettől Misi lángvörös lett) és hogy Bella nagy
szerencsét csinált, a hercegéknél van és már küldött is ezer
forintot, a vonatról rögtön kocsiban a hercegékhez ment s a tanti
nagyon szépen fogadta és nagyon szereti s rá fogja hagyni az
egervári uradalmat, mert nagyon hasonlít a meghalt lányához és az
hetvenkilencezer hold s most már meg van alapítva a szerencséjük és
most már Sanyi Pestre megy tanulni, ha itt megbukik és egyetemi
tanárt vesznek mellé nevelőnek!</p>
<p>Misi ezt mind úgy hallgatta, mint az álmot s újra nagy láza
lett.</p>
<p>Egy hét mulva már jobban volt, fel is kelt, de maga is nevetett
egy kicsit rajta, elfelejtett járni, csakúgy szédelgett, mint az
őszi légy.</p>
<p>– Mikor megyünk a kollégiumba, – kérdezte egy este a bátyja
váratlanul, – órára? – tette hozzá szelíden.</p>
<p>Misi lesütötte a szemét, igen halkan mondta:</p>
<p>– Soha.</p>
<p>Soká hallgattak. A tűz világított s kint a kis gőzös tutult.</p>
<p>– Akkor mi lesz belőled? – kérdezte a bátyja egészen halkan.</p>
<p>Misi soká hallgatott, nem merte kimondani, ami a szívén volt,
csak lesütötte a fejét.</p>
<p>– Hát mi akarsz lenni, édes kis fiam? – kérdezte a bátyja újra.
<span class="pagenum"><a name="Page_281" id=
"Page_281">-281-</a></span></p>
<p>Misi hirtelen azt mondta:</p>
<p>– Az emberiség tanítója.</p>
<p>Újra hallgattak soká.</p>
<p>– Tanító: tanulás nélkül még senki se lett!… – szólt a
bátyja.</p>
<p>Misi elszégyelte magát, hiszen akar ő tanulni, nem is tanulni:
tudni!… Tudni akar ő: mindent, amit ember tud s megrémült, hogy
most elárulja magát, a titkot, amit senki se tud, még ő maga sem
akar önmaga előtt sem tisztázni… amit senkinek se tudna megmondani,
talán csak az édesanyjának, hogy: »költő«…</p>
<p>– Hogy gondolod, Misikém? – szólt édes tréfájával a bölcs
bátyja, – csak úgy elindulsz és mégy az úton? és aki szembejön az
élet országútján, azt mindjárt tanítani kezded?</p>
<p>Misi lehúnyta a szemét titkos mosollyal:</p>
<p>– Igen.</p>
<p>A bátyja félszemmel, mosolyodva nézett rá.</p>
<p>Sokára, a jószagú szivarját kivette szájából s azt mondta
erélyesebb s rendesebb hangon:</p>
<p>– Én úgy gondolom, legjobb lesz, ha eljössz abba az iskolába,
ahol én tanítok és ott majd tanulsz, odáig, amíg mind megismered a
deklinációkat és konjugációkat és mindent, amit mások tudnak, hogy
te is tovább taníthass másokat.</p>
<p>Soká csendben ültek, Misi lassan sírt és boldog volt és örült,
hogy így lesz. Akkor azt mondja a bátyja nyájas szelídséggel, –
mintegy lelki biztató hang, mely a szívet feloldja a zárakból s
kiteríti az isten színe elé:</p>
<p>– Vagy más egyébre akarod te tanítani az emberiséget?</p>
<p>Misi lopva nézte, nézte a bátyját, újra könny öntötte el a
szemét, s összekuporodott, mint egy kis giliszta s egészen halkan
és egészen csendesen azt rebegte:</p>
<p>– Csak arra, hogy légy jó… légy jó… légy jó mindhalálig…</p>
<p>S fejét leejtette s szivárványszínű lett a szoba s egyszerre
kimondhatatlan vágy fogta el, menni, elmenni innen abba az
iskolába, ahol már ő tanít… ő… a drága, az édes jó bátya… az égbe…
az égbe… mert az maga az Ég…</p>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_24">24</a></td>
<td>Csak azújabb</td>
<td>Csak az újabb</td>
</tr>
<tr>
<td class="tdr"><a href="#Page_46">46</a></td>
<td>egymátsól</td>
<td>egymástól</td>
</tr>
<tr>
<td class="tdr"><a href="#Page_56">56</a></td>
<td>királyok és bősök</td>
<td>királyok és hősök</td>
</tr>
<tr>
<td class="tdr"><a href="#Page_57">57</a></td>
<td>szőke mana</td>
<td>szőke mama</td>
</tr>
<tr>
<td class="tdr"><a href="#Page_58">58</a></td>
<td>hallalanul</td>
<td>hallatlanul</td>
</tr>
<tr>
<td class="tdr"><a href="#Page_66">66</a></td>
<td>kérdeznit őle</td>
<td>kérdezni tőle</td>
</tr>
<tr>
<td class="tdr"><a href="#Page_67">67</a></td>
<td>igen agyurak</td>
<td>igen nagyurak</td>
</tr>
<tr>
<td class="tdr"><a href="#Page_67">67</a></td>
<td>tüzet gépünk</td>
<td>tüzes gépünk</td>
</tr>
<tr>
<td class="tdr"><a href="#Page_72">72</a></td>
<td>mondta Gimesnek</td>
<td>mondta Gimesinek</td>
</tr>
<tr>
<td class="tdr"><a href="#Page_99">99</a></td>
<td>ostro mon</td>
<td>ostromon</td>
</tr>
<tr>
<td class="tdr"><a href="#Page_102">102</a></td>
<td>ktiört</td>
<td>kitört</td>
</tr>
<tr>
<td class="tdr"><a href="#Page_102">102</a></td>
<td>érzete meg</td>
<td>érezte meg</td>
</tr>
<tr>
<td class="tdr"><a href="#Page_112">112</a></td>
<td>kiálottta</td>
<td>kiáltotta</td>
</tr>
<tr>
<td class="tdr"><a href="#Page_128">128</a></td>
<td>szinfe</td>
<td>szinte</td>
</tr>
<tr>
<td class="tdr"><a href="#Page_145">145</a></td>
<td>feláloltt</td>
<td>felállott</td>
</tr>
<tr>
<td class="tdr"><a href="#Page_168">168</a></td>
<td>Julián szereztes</td>
<td>Julián szerzetes</td>
</tr>
<tr>
<td class="tdr"><a href="#Page_181">181</a></td>
<td>betgsége</td>
<td>betegsége</td>
</tr>
<tr>
<td class="tdr"><a href="#Page_183">183</a></td>
<td>szeretett vonal</td>
<td>szeretett volna</td>
</tr>
<tr>
<td class="tdr"><a href="#Page_193">193</a></td>
<td>céduát</td>
<td>cédulát</td>
</tr>
<tr>
<td class="tdr"><a href="#Page_201">201</a></td>
<td>fizetni es akartak</td>
<td>fizetni se akartak</td>
</tr>
<tr>
<td class="tdr"><a href="#Page_209">209</a></td>
<td>igazsagtalan</td>
<td>igazságtalan</td>
</tr>
<tr>
<td class="tdr"><a href="#Page_215">215</a></td>
<td>ötödikesek, nyolcadisok</td>
<td>ötödikesek, nyolcadikosok</td>
</tr>
<tr>
<td class="tdr"><a href="#Page_258">258</a></td>
<td>ő maris</td>
<td>ő máris</td>
</tr>
<tr>
<td class="tdr"><a href="#Page_272">272</a></td>
<td>azé desapja</td>
<td>az édesapja</td>
</tr>
<tr>
<td class="tdr"><a href="#Page_272">272</a></td>
<td>megtegetődzött</td>
<td>mentegetődzött</td>
</tr>
</table>
</div>
<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='hu' xml:lang='hu'>LÉGY JÓ MINDHALÁLIG</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
